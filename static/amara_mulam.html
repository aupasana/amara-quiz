<html>
<head>
  <style type="text/css">
    body {
      background: beige;
      color: black;
      font-size: x-large;
    }
    .sloka {
      padding-top: 10px;
    }
    .sloka-number {
      padding-top: 10px;
      font-size: small;
    }
  </style>
</head>
<body>
॥<br/>श्रीः॥<br/>
नामलिङ्गानुशासनं नाम अमरकोषः।<br/>
प्रथमं काण्डम्।<br/>
मङ्गलाचरणम्।<br/>
<amara>
<kANda_1>
मङ्गलाचरणम्
<div class="sloka" id="1.1.1"><div class="sloka-number">1.1.1</div>
यस्य ज्ञानदयासिन्धोरगाधस्यानघा गुणाः।<br/>
सेव्यतामक्षयो धीराः स श्रिये चामृताय च॥<br/>
</div>
प्रस्तावना।<br/>
चिकीर्षितप्रतिज्ञा।<br/>
<div class="sloka" id="1.1.2"><div class="sloka-number">1.1.2</div>
समाहृत्यान्यतन्त्राणि संक्षिप्तैः प्रतिसंस्कृतैः।<br/>
संपूर्णमुच्यते वर्गैर्नामलिङ्गानुशासनम्॥<br/>
</div>
परिभाषा।<br/>
<div class="sloka" id="1.1.3"><div class="sloka-number">1.1.3</div>
प्रायशो रूपभेदेन साहचर्याच्च कुत्रचित्।<br/>
स्त्रीपुन्नपुंसकं ज्ञेयं तद्विशेषविधेः क्वचित्॥<br/>
</div>
<div class="sloka" id="1.1.4"><div class="sloka-number">1.1.4</div>
भेदाख्यानाय न द्वन्द्वो नैकशेषो न सङ्करः।<br/>
कृतोऽत्र भिन्नलिङ्गानामनुक्तानां क्रमादृते॥<br/>
</div>
<div class="sloka" id="1.1.5"><div class="sloka-number">1.1.5</div>
त्रिलिङ्ग्यां त्रिष्विति पदं मिथुने तु द्वयोरिति।<br/>
निषिद्धलिङ्गं शेषार्थं त्वन्ताथादि न पूर्वभाक्॥<br/>
</div>
स्वर्गवर्गः।<br/>
  अथ स्वर्गवर्गः ।<br/>
<div class="sloka" id="1.1.6"><div class="sloka-number">1.1.6</div>
स्वरव्ययं स्वर्गनाकत्रिदिवत्रिदशालयः।<br/>
सुरलोको द्योदिवौ द्वे स्त्रियां क्लीबे त्रिविष्टपम्॥<br/>
</div>
<div class="sloka" id="1.1.7"><div class="sloka-number">1.1.7</div>
अमरा निर्जरा देवास्त्रिदशा विबुधाः सुराः।<br/>
सुपर्वाणः सुमनसस्त्रिदिवेशा दिवौकसः॥<br/>
</div>
<div class="sloka" id="1.1.8"><div class="sloka-number">1.1.8</div>
आदितेया दिविषदो लेखा अदितिनन्दनाः।<br/>
आदित्या ऋभवोऽस्वप्ना अमर्त्या अमृतान्धसः॥<br/>
</div>
<div class="sloka" id="1.1.9"><div class="sloka-number">1.1.9</div>
बर्हिर्मुखाः क्रतुभुजो गीर्वाणा दानवारयः।<br/>
वृन्दारका दैवतानि पुंसि वा देवताः स्त्रियाम्॥<br/>
</div>
<div class="sloka" id="1.1.10"><div class="sloka-number">1.1.10</div>
आदित्यविश्ववसवस्तुषिता भास्वरानिलाः।<br/>
माहाराजिकसाध्याश्च रुद्राश्च गणदेवताः॥<br/>
</div>
<div class="sloka" id="1.1.11"><div class="sloka-number">1.1.11</div>
विद्याधराप्सरोयक्षरक्षोगन्धर्व किन्नराः।<br/>
पिशाचो गुह्यकः सिद्धो भूतोऽमी देवयोनयः॥<br/>
</div>
<div class="sloka" id="1.1.12"><div class="sloka-number">1.1.12</div>
असुरा दैत्यदैतेयदनुजेन्द्रारिदानवाः।<br/>
शुक्रशिष्या दितिसुताः पूर्वदेवाः सुरद्विषः॥<br/>
</div>
<div class="sloka" id="1.1.13"><div class="sloka-number">1.1.13</div>
सर्वज्ञः सुगतो बुद्धो धर्मराजस्तथागतः।<br/>
समन्तभद्रो भगवान्मारजिल्लोकजिज्जिनः॥<br/>
</div>
<div class="sloka" id="1.1.14"><div class="sloka-number">1.1.14</div>
षडभिज्ञो दशबलोऽद्वयवादी विनायकः।<br/>
मुनीन्द्रः श्रीघनः शास्ता मुनिः शाक्यमुनिस्तु यः॥<br/>
</div>
<div class="sloka" id="1.1.15"><div class="sloka-number">1.1.15</div>
स शाक्यसिंहः सर्वार्थसिद्धः शौद्धोदनिश्च सः।<br/>
गौतमश्चार्कबन्धुश्च मायादेवीसुतश्च सः॥<br/>
</div>
<div class="sloka" id="1.1.16"><div class="sloka-number">1.1.16</div>
ब्रह्मात्मभूः सुरज्येष्ठः परमेष्ठी पितामहः।<br/>
हिरण्यगर्भो लोकेशः स्वयम्भूश्चतुराननः॥<br/>
</div>
<div class="sloka" id="1.1.17"><div class="sloka-number">1.1.17</div>
धाताब्जयोनिर्द्रुहिणो विरिञ्चिः कमलासनः।<br/>
स्रष्टा प्रजापतिर्वेधा विधाता विश्वसृट्विधिः।<br/>
नाभिजन्माण्डजः पूर्वो निधनः कमलोद्भवः।<br/>
सदानन्दो रजोमूर्तिः सत्यको हंसवाहनः॥<br/>
</div>
<div class="sloka" id="1.1.18"><div class="sloka-number">1.1.18</div>
विष्णुर्नारायणः कृष्णो वैकुण्ठो विष्टरश्रवाः।<br/>
दामोदरो हृषीकेशः केशवो माधवः स्वभूः॥<br/>
</div>
<div class="sloka" id="1.1.19"><div class="sloka-number">1.1.19</div>
दैत्यारिः पुण्डरीकाक्षो गोविन्दो गरुडध्वजः।<br/>
पीताम्बरोऽच्युतः शार्ङ्गी विष्वक्सेनो जनार्दनः॥<br/>
</div>
<div class="sloka" id="1.1.20"><div class="sloka-number">1.1.20</div>
उपेन्द्र इन्द्रावरजश्चक्रपाणिश्चतुर्भुजः।<br/>
पद्मनाभो मधुरिपुर्वासुदेवस्त्रिविक्रमः॥<br/>
</div>
<div class="sloka" id="1.1.21"><div class="sloka-number">1.1.21</div>
देवकीनन्दनः शौरिः श्रीपतिः पुरुषोत्तमः।<br/>
वनमाली बलिध्वंसी कंसारातिरधोक्षजः॥<br/>
</div>
<div class="sloka" id="1.1.22"><div class="sloka-number">1.1.22</div>
विश्वम्भरः कैटभजिद्विधुः श्रीवत्सलाञ्छनः।<br/>
पुराणपुरुषो यज्ञपुरुषो नरकान्तकः।<br/>
जलशायी विश्वरूपो मुकुन्दो मुरमर्दनः।<br/>
वसुदेवोऽस्य जनकः स एवानकदुन्दुभिः॥<br/>
</div>
<div class="sloka" id="1.1.23"><div class="sloka-number">1.1.23</div>
बलभद्रः प्रलम्बघ्नो बलदेवोऽच्युताग्रजः।<br/>
रेवतीरमणो रामः कामपालो हलायुधः॥<br/>
</div>
<div class="sloka" id="1.1.24"><div class="sloka-number">1.1.24</div>
नीलाम्बरो रौहिणेयस्तालाङ्को मुसली हली।<br/>
सङ्कर्षणः सीरपाणिः कालिन्दीभेदनो बलः॥<br/>
</div>
<div class="sloka" id="1.1.25"><div class="sloka-number">1.1.25</div>
मदनो मन्मथो मारः प्रद्युम्नो मीनकेतनः।<br/>
कन्दर्पो दर्पकोऽनङ्गः कामः पञ्चशरः स्मरः॥<br/>
</div>
<div class="sloka" id="1.1.26"><div class="sloka-number">1.1.26</div>
शम्बरारिर्मनसिजः कुसुमेषुरनन्यजः।<br/>
पुष्पधन्वा रतिपतिर्मकरध्वज आत्मभूः।<br/>
अरविन्दमशोकं च चूतं च नवमल्लिका।<br/>
नीलोत्पलं च पञ्चैते पञ्चबाणस्य सायकाः।<br/>
उन्मादनस्तापनश्च शोषणः स्तम्भनस्तथा।<br/>
संमोहनश्च कामस्य पञ्च बाणाः प्रकीर्तिताः॥<br/>
</div>
<div class="sloka" id="1.1.27"><div class="sloka-number">1.1.27</div>
ब्रह्मसूर्विश्वकेतुः स्यादनिरुद्ध उषापतिः।<br/>
लक्ष्मीः पद्मालया पद्मा कमला श्रीर्हरिप्रिया।<br/>
इन्दिरा लोकमाता मा क्षीरोदतनया रमा।<br/>
भार्गवी लोकजननी क्षीरसागरकन्यका॥<br/>
</div>
<div class="sloka" id="1.1.28"><div class="sloka-number">1.1.28</div>
शङ्खो लक्ष्मीपतेः पाञ्चजन्यश्चक्रं सुदर्शनम्।<br/>
कौमोदकी गदा खड्गो नन्दकः कौस्तुभो मणिः।<br/>
चापः शार्ङ्गंमुरारेस्तु श्रीवत्सो लाञ्छनं स्मृतम्।<br/>
अश्वाश्च शैव्यसुग्रीवमेघपुष्पबलाहकाः।<br/>
सारथिर्दारुको मन्त्री ह्युद्धवश्चानुजो गदः॥<br/>
</div>
<div class="sloka" id="1.1.29"><div class="sloka-number">1.1.29</div>
गरुत्मान्गरुडस्तार्क्ष्यो वैनतेयः खगेश्वरः।<br/>
नागान्तको विष्णुरथः सुपर्णः पन्नगाशनः॥<br/>
</div>
<div class="sloka" id="1.1.30"><div class="sloka-number">1.1.30</div>
शम्भूरीशः पशुपतिः शिवः शूली महेश्वरः।<br/>
ईश्वरः शर्व ईशानः शङ्करश्चन्द्रशेखरः॥<br/>
</div>
<div class="sloka" id="1.1.31"><div class="sloka-number">1.1.31</div>
भूतेशः खण्डपरशुर्गिरीशो गिरिशो मृडः।<br/>
मृत्युञ्जयः कृत्तिवासाः पिनाकी प्रमथाधिपः॥<br/>
</div>
<div class="sloka" id="1.1.32"><div class="sloka-number">1.1.32</div>
उग्रः कपर्दी श्रीकण्ठः शितिकण्ठः कपालभृत्।<br/>
वामदेवो महादेवो विरूपाक्षस्त्रिलोचनः॥<br/>
</div>
<div class="sloka" id="1.1.33"><div class="sloka-number">1.1.33</div>
कृशानुरेताः सर्वज्ञो धूर्जटिर्नीललोहितः।<br/>
हरः स्मरहरो भर्गस्त्र्यम्बकस्त्रिपुरान्तकः॥<br/>
</div>
<div class="sloka" id="1.1.34"><div class="sloka-number">1.1.34</div>
गङ्गाधरोऽन्धकरिपुः क्रतुध्वंसी वृषध्वजः।<br/>
व्योमकेशो भवो भीमः स्थाणू रुद्र उमापतिः।<br/>
अहिर्बुध्न्योऽष्टमूर्तिश्च गजारिश्च महानटः॥<br/>
</div>
<div class="sloka" id="1.1.35"><div class="sloka-number">1.1.35</div>
कपर्दोऽस्य जटाजूटः पिनाकोऽजगवं धनुः।<br/>
प्रमथा: स्युः पारिषदा ब्राह्मी इत्याद्यास्तु मातरः।<br/>
ब्राह्मी माहेश्वरी चैव कौमारी वैष्णवी तथा।<br/>
वारीही च तथेन्द्राणी चामुण्डा सप्तमातरः॥<br/>
</div>
<div class="sloka" id="1.1.36"><div class="sloka-number">1.1.36</div>
विभूतिर्भूतिरैश्वर्यमणिमादिकमष्टधा।<br/>
अणिमा महिमा चैव गरिमा लघिमा तथा।<br/>
प्राप्तिः प्राकाम्यमीशित्वं वशित्वं चाष्ट सिद्धयः।<br/>
उमा कात्यायनी गौरी काली हैमवतीश्वरी॥<br/>
</div>
<div class="sloka" id="1.1.37"><div class="sloka-number">1.1.37</div>
शिवा भवानी रुद्राणी शर्वाणी सर्वमङ्गला।<br/>
अपर्णा पार्वती दुर्गा मृडानी चण्डिकाम्बिका।<br/>
आर्या दाक्षायणी चैव गिरिजा मेनकात्मजा॥<br/>
</div>
<div class="sloka" id="1.1.38"><div class="sloka-number">1.1.38</div>
विनायको विघ्नराजद्वैमातुरगणाधिपाः।<br/>
अप्येकदन्तहेरम्बलम्बोदरगजाननाः॥<br/>
</div>
<div class="sloka" id="1.1.39"><div class="sloka-number">1.1.39</div>
कार्तिकेयो महासेनः शरजन्मा षडाननः।<br/>
पार्वतीनन्दनः स्कन्दः सेनानीरग्निभूर्गुहः॥<br/>
</div>
<div class="sloka" id="1.1.40"><div class="sloka-number">1.1.40</div>
बाहुलेयस्तारकजिद्विशाखः शिखिवाहनः।<br/>
षाण्मातुरः शक्तिधरः कुमारः क्रौञ्चदारणः।<br/>
शृङ्गी भृङ्गी रिटिस्तुण्डी नन्दिको नन्दिकेश्वरः।<br/>
कर्ममोटी तु चामुण्डा चर्ममुण्डा तु चर्चिका॥<br/>
</div>
<div class="sloka" id="1.1.41"><div class="sloka-number">1.1.41</div>
इन्द्रो मरुत्वान्मघवा बिडौजाः पाकशासनः।<br/>
वृद्धश्रवाः सुनासीरः पुरुहूतः पुरन्दरः॥<br/>
</div>
<div class="sloka" id="1.1.42"><div class="sloka-number">1.1.42</div>
जिष्णुर्लेखर्षभः शक्रः शतमन्युर्दिवस्पतिः।<br/>
सुत्रामा गोत्रभिद्वज्री वासवो वृत्रहा वृषा॥<br/>
</div>
<div class="sloka" id="1.1.43"><div class="sloka-number">1.1.43</div>
वास्तोष्पतिः सुरपतिर्बलारातिः शचीपतिः।<br/>
जम्भभेदी हरिहयः स्वाराण्नमुचिसूदनः॥<br/>
</div>
<div class="sloka" id="1.1.44"><div class="sloka-number">1.1.44</div>
संक्रन्दनो दुश्च्यवनस्तुराषाण्मेघवाहनः।<br/>
आखण्डलः सहस्राक्ष ऋभुक्षास्तस्य तु प्रिया॥<br/>
</div>
<div class="sloka" id="1.1.45"><div class="sloka-number">1.1.45</div>
पुलोमजा शचीन्द्राणी नगरी त्वमरावती।<br/>
हय उच्चैःश्रवाः सूतो मातलिर्नन्दनं वनम्॥<br/>
</div>
<div class="sloka" id="1.1.46"><div class="sloka-number">1.1.46</div>
स्यात्प्रासादो वैजयन्तो जयन्तः पाकशासनिः।<br/>
ऐरावतोऽभ्रमातङ्गैरावणाभ्रमुवल्लभाः॥<br/>
</div>
<div class="sloka" id="1.1.47"><div class="sloka-number">1.1.47</div>
ह्रादिनी वज्रमस्त्री स्यात्कुलिशं भिदुरं पविः।<br/>
शतकोटिः स्वरुः शम्बो दम्भोलिरशनिर्द्वयोः॥<br/>
</div>
<div class="sloka" id="1.1.48"><div class="sloka-number">1.1.48</div>
व्योमयानं विमानोऽस्त्री नारदाद्याः सुरर्षयः।<br/>
स्यात्सुधर्मा देवसभा पीयूषममृतं सुधा॥<br/>
</div>
<div class="sloka" id="1.1.49"><div class="sloka-number">1.1.49</div>
मन्दाकिनी वियद्गङ्गा स्वर्णदी सुरदीर्घिका।<br/>
मेरुः सुमेरुर्हेमाद्री रत्नसानुः सुरालयः॥<br/>
</div>
<div class="sloka" id="1.1.50"><div class="sloka-number">1.1.50</div>
पञ्चैते देवतरवो मन्दारः पारिजातकः।<br/>
सन्तानः कल्पवृक्षश्च पुंसि वा हरिचन्दनम्॥<br/>
</div>
<div class="sloka" id="1.1.51"><div class="sloka-number">1.1.51</div>
सनत्कुमारो वैधात्रः स्वर्वैद्यावश्विनीसुतौ।<br/>
नासत्यावश्विनौ दस्रावाश्विनेयौ च तावुभौ॥<br/>
</div>

<div class="sloka" id="1.1.52"><div class="sloka-number">1.1.52</div>
स्त्रियां बहुष्वप्सरसः स्वर्वेश्या उर्वशीमुखाः।<br/>
घृताची मेनका रम्भा उर्वशी च तिलोत्तमा।<br/>
सुकेशीमञ्जुघोषाद्याः कथ्यन्तेऽप्सरसो बुधैः।<br/>
हाहा हूहूश्चैवमाद्या गन्धर्वास्त्रिदिवौकसाम्॥<br/>
</div>
<div class="sloka" id="1.1.53"><div class="sloka-number">1.1.53</div>
अग्निर्वैश्वानरो वह्निर्वीतिहोत्रो धनञ्जयः।<br/>
कृपीटयोनिर्ज्वलनो जातवेदास्तनूनपात्॥<br/>
</div>
<div class="sloka" id="1.1.54"><div class="sloka-number">1.1.54</div>
बर्हिः शुष्मा कृष्णवर्त्मा शोचिष्केश उषर्बुधः।<br/>
आश्रयाशो बृहद्भानुः कृशानुः पावकोऽनलः॥<br/>
</div>
<div class="sloka" id="1.1.55"><div class="sloka-number">1.1.55</div>
रोहिताश्वो वायुसखः शिखावानाशुशुक्षणिः।<br/>
हिरण्यरेता हुतभुग्दहनो हव्यवाहनः॥<br/>
</div>
<div class="sloka" id="1.1.56"><div class="sloka-number">1.1.56</div>
सप्तार्चिर्दमुनाः शुक्रश्चित्रभानुर्विभावसुः।<br/>
शुचिरप्पित्तमौर्वस्तु वाडवो वडवानलः॥<br/>
</div>
<div class="sloka" id="1.1.57"><div class="sloka-number">1.1.57</div>
वह्नेर्द्वयोर्ज्वालकीलावर्चिर्हेतिः शिखा स्त्रियाम्।<br/>
त्रिषु स्फुलिङ्गोऽग्निकणः सन्तापः सञ्ज्वरः समौ।<br/>
उल्का स्यान्निर्गतज्वाला भूतिर्भसितभस्मनी।<br/>
क्षारो रक्षा च दावस्तु दवो वनहुताशनः॥<br/>
</div>
<div class="sloka" id="1.1.58"><div class="sloka-number">1.1.58</div>
धर्मराजः पितृपतिः समवर्ती परेतराट्।<br/>
कृतान्तो यमुनाभ्राता शमनो यमराड्यमः॥<br/>
</div>
<div class="sloka" id="1.1.59"><div class="sloka-number">1.1.59</div>
कालो दण्डधरः श्राद्धदेवो वैवस्वतोऽन्तकः।<br/>
राक्षसः कौणपः क्रव्यात्क्रव्यादोऽस्रप आशरः॥<br/>
</div>
<div class="sloka" id="1.1.60"><div class="sloka-number">1.1.60</div>
रात्रिञ्चरो रात्रिचरः कर्बुरो निकषात्मजः।<br/>
यातुधानः पुण्यजनो नैर्ऋतो यातुरक्षसी॥<br/>
</div>
<div class="sloka" id="1.1.61"><div class="sloka-number">1.1.61</div>
प्रचेता वरुणः पाशी यादसांपतिरप्पतिः।<br/>
श्वसनः स्पर्शनो वायुर्मातरिश्वा सदागतिः॥<br/>
</div>
<div class="sloka" id="1.1.62"><div class="sloka-number">1.1.62</div>
पृषदश्वो गन्धवहो गन्धवाहानिलाशुगाः।<br/>
समीरमारुतमरुज्जगत्प्राणसमीरणाः॥<br/>
</div>
<div class="sloka" id="1.1.63"><div class="sloka-number">1.1.63</div>
नभस्वद्वातपवनपवमानप्रभञ्जनाः।<br/>
प्रकम्पनो महावातो झञ्झावातः सवृष्टिकः।<br/>
प्राणोऽपानः समानश्चोदानव्यानौ च वायवः।<br/>
हृदि प्राणो गुदोऽपानः समानो नाभिमण्डले।<br/>
उदानः कण्ठदेशे स्याद्व्यानः सर्वशरीरगः।<br/>
अन्नप्रवेशनं मूत्राद्युत्सर्गोऽन्नविपाचनम्।<br/>
भाषणादि निमेषादि तद्व्यापाराः क्रमादमी॥<br/>
</div>
<div class="sloka" id="1.1.64"><div class="sloka-number">1.1.64</div>
शरीरस्था इमे रंहस्तरसि तु रयः स्यदः।<br/>
जवोऽथ शीघ्रं त्वरितं लघु क्षिप्रमरं द्रुतम्॥<br/>
</div>
<div class="sloka" id="1.1.65"><div class="sloka-number">1.1.65</div>
सत्वरं चपलं तूर्णमविलम्बितमाशु च।<br/>
सततानारताश्रान्तसन्तताविरतानिशम्॥<br/>
</div>
<div class="sloka" id="1.1.66"><div class="sloka-number">1.1.66</div>
नित्यानवरताजस्रमप्यथातिशयो भरः।<br/>
अतिवेलभृशात्यर्थातिमात्रोद्गाढनिर्भरम्॥<br/>
</div>
<div class="sloka" id="1.1.67"><div class="sloka-number">1.1.67</div>
तीव्रैकान्तनितान्तानि गाढबाढदृढानि च।<br/>
क्लीबे शीघ्राद्यसत्त्वे स्यात्त्रिष्वेषां सत्त्वगामि यत्॥<br/>
</div>
<div class="sloka" id="1.1.68"><div class="sloka-number">1.1.68</div>
कुबेरस्त्र्यम्बकसखो यक्षराड्गुह्यकेश्वरः।<br/>
मनुष्यधर्मा धनदो राजराजो धनाधिपः॥<br/>
</div>
<div class="sloka" id="1.1.69"><div class="sloka-number">1.1.69</div>
किन्नरेशो वैश्रवणः पौलस्त्यो नरवाहनः।<br/>
यक्षैकपिङ्गैलविलश्रीदपुण्यजनेश्वराः॥<br/>
</div>
<div class="sloka" id="1.1.70"><div class="sloka-number">1.1.70</div>
अस्योद्यानं चैत्ररथं पुत्रस्तु नलकूबरः।<br/>
कैलासः स्थानमलका पूर्विमानं तु पुष्पकम्॥<br/>
</div>
<div class="sloka" id="1.1.71"><div class="sloka-number">1.1.71</div>
स्यात्किन्नरः किम्पुरुषस्तुरङ्गवदनो मयुः।<br/>
निधिर्ना शेवधिर्भेदाः पद्मशङ्खादयो निधेः।<br/>
महापद्मश्च पद्मश्च शङ्खो मकरकच्छपौ।<br/>
मुकुन्दकुन्दनीलाश्च खर्वश्च निधयो नव॥<br/>
</div>
             ॥<br/> इति स्वर्गवर्गः ॥<br/>
अथ व्योमवर्गः ।<br/>
<div class="sloka" id="1.2.1"><div class="sloka-number">1.2.1</div>
द्योदिवौ द्वे स्त्रियामभ्रं व्योम पुष्करमम्बरम्।<br/>
नभोऽन्तरिक्षं गगनमनन्तं सुरवर्त्म खम्।<br/>
वियद्विष्णुपदं वा तु पुंस्याकाशविहायसी।<br/>
विहायसोऽपि नाकोऽपि द्युरपि स्यात्तदव्ययम्।<br/>
तारापथोऽन्तरिक्षं च मेघाध्वा च महाबिलम्।<br/>
विहायाः शकुने पुंसि गगने पुन्नपुंसकम्॥<br/>
</div>
 इति व्योमवर्गः ॥<br/>

अथ दिग्वर्गः ।<br/>
<div class="sloka" id="1.3.1"><div class="sloka-number">1.3.1</div>
दिशस्तु ककुभः काष्ठा आशाश्च हरितश्च ताः।<br/>
प्राच्यवाचीप्रतीच्यस्ताः पूर्वदक्षिणपश्चिमाः॥<br/>
</div>
<div class="sloka" id="1.3.2"><div class="sloka-number">1.3.2</div>
उत्तरा दिगुदीची स्याद्दिश्यं तु त्रिषु दिग्भवे।<br/>
अवाग्भवमवाचीनमुदीचीनमुदग्भवम्।<br/>
प्रत्यग्भवं प्रतीचीनं प्राचीनं प्राग्भवं त्रिषु।<br/>
इन्द्रो वह्निः पितृपतिर्नैर्ऋतो वरुणो मरुत्।<br/>
</div>
<div class="sloka" id="1.3.3"><div class="sloka-number">1.3.3</div>
कुबेरः ईशः पतयः पूर्वादीनां दिशां क्रमात्।<br/>
रविः शुक्रो महीसूनुः स्वर्भानुर्भानुजो विधुः।<br/>
बुधो बृहस्पतिश्चेति दिशां चैव तथा ग्रहाः।<br/>
ऐरावतः पुण्डरीको वामनः कुमुदोऽञ्जनः॥<br/>
</div>
<div class="sloka" id="1.3.4"><div class="sloka-number">1.3.4</div>
पुष्पदन्तः सार्वभौमः सुप्रतीकश्च दिग्गजाः।<br/>
करिण्योऽभ्रमुकपिलापिङ्गलानुपमाः क्रमात्॥<br/>
</div>
<div class="sloka" id="1.3.5"><div class="sloka-number">1.3.5</div>
ताम्रकर्णी शुभ्रदन्ती चाङ्गना चाञ्जनावती।<br/>
क्लीबाव्ययं त्वपदिशं दिशोर्मध्ये विदिक्स्त्रियाम्॥<br/>
</div>
<div class="sloka" id="1.3.6"><div class="sloka-number">1.3.6</div>
अभ्यन्तरं त्वन्तरालं चक्रवालं तु मण्डलम्।<br/>
अभ्र मेघो वारिवाहः स्तनयित्नुर्बलाहकः॥<br/>
</div>
<div class="sloka" id="1.3.7"><div class="sloka-number">1.3.7</div>
धाराधरो जलधरस्तडित्वान्वारिदोऽम्बुभृत्।<br/>
घनजीमूतमुदिरजलमुग्धूमयोनयः॥<br/>
</div>
<div class="sloka" id="1.3.8"><div class="sloka-number">1.3.8</div>
कादम्बिनी मेघमाला त्रिषु मेघभवेऽभ्रियम्।<br/>
स्तनितं गर्जितं मेघनिर्घोषे रसितादि च॥<br/>
</div>
<div class="sloka" id="1.3.9"><div class="sloka-number">1.3.9</div>
शम्पाशतह्रदाह्रादिन्यैरावत्यः क्षणप्रभा।<br/>
तडित्सौदामिनी विद्युच्चञ्चला चपला अपि॥<br/>
</div>
<div class="sloka" id="1.3.10"><div class="sloka-number">1.3.10</div>
स्फूर्जथुर्वज्रनिर्घोषो मेघज्योतिरिरम्मदः।<br/>
इन्द्रायुधं शक्रधनुस्तदेव ऋजुरोहितम्॥<br/>
</div>
<div class="sloka" id="1.3.11"><div class="sloka-number">1.3.11</div>
वृष्टिर्वर्षं तद्विघातेऽवग्राहावग्रहौ समौ।<br/>
धारासम्पात आसारः शीकरोऽम्बुकणाः स्मृताः॥<br/>
</div>
<div class="sloka" id="1.3.12"><div class="sloka-number">1.3.12</div>
वर्षोपलस्तु करका मेघच्छन्नेऽह्नि दुर्दिनम्।<br/>
अन्तर्धा व्यवधा पुंसि त्वन्तर्धिरपवारणम्॥<br/>
</div>
<div class="sloka" id="1.3.13"><div class="sloka-number">1.3.13</div>
अपिधानतिरोधानपिधानाच्छादनानि च।<br/>
हिमांशुश्चन्द्रमाश्चन्द्र इन्दुः कुमुदबान्धवः॥<br/>
</div>
<div class="sloka" id="1.3.14"><div class="sloka-number">1.3.14</div>
विधुः सुधांशुः शुभ्रांशुरोषधीशो निशापतिः।<br/>
अब्जो जैवातृकः सोमो ग्लौर्मृगाङ्कः कलानिधिः॥<br/>
</div>
<div class="sloka" id="1.3.15"><div class="sloka-number">1.3.15</div>
द्विजराजः शशधरो नक्षत्रेशः क्षपाकरः।<br/>
कला तु षोडशो भागो बिम्बोऽस्त्री मण्डलं त्रिषु॥<br/>
</div>
<div class="sloka" id="1.3.16"><div class="sloka-number">1.3.16</div>
भित्तं शकलखण्डे वा पुंस्यर्धोऽर्धं समेंऽशके।<br/>
चन्द्रिका कौमुदी ज्योत्स्ना प्रसादस्तु प्रसन्नता॥<br/>
</div>
<div class="sloka" id="1.3.17"><div class="sloka-number">1.3.17</div>
कलङ्काङ्कौ लाञ्छनं च चिह्नं लक्ष्म च लक्षणम्।<br/>
सुषमा परमा शोभा शोभा कान्तिर्द्युतिश्छविः॥<br/>
</div>
<div class="sloka" id="1.3.18"><div class="sloka-number">1.3.18</div>
अवश्यायस्तु नीहारस्तुषारस्तुहिनं हिमम्।<br/>
प्रालेयं मिहिका चाथ हिमानी हिमसंहतिः॥<br/>
</div>
<div class="sloka" id="1.3.19"><div class="sloka-number">1.3.19</div>
शीतं गुणे तद्वदर्थाः सुषीमः शिशिरो जडः।<br/>
तुषारः शीतलः शीतो हिमः सप्तान्यलिङ्गकाः॥<br/>
</div>
<div class="sloka" id="1.3.20"><div class="sloka-number">1.3.20</div>
ध्रुव औत्तानपादिः स्यादगस्त्यः कुम्भसम्भवः।<br/>
मैत्रावरुणिरस्यैव लोपामुद्रा सधर्मिणी॥<br/>
</div>
<div class="sloka" id="1.3.21"><div class="sloka-number">1.3.21</div>
नक्षत्रमृक्षं भं तारा तारकाप्युडु वा स्त्रियाम्।<br/>
दाक्षायिण्योऽश्विनीत्यादि तारा अश्वयुगश्विनी॥<br/>
</div>
<div class="sloka" id="1.3.22"><div class="sloka-number">1.3.22</div>
राधा विशाखा पुष्ये तु सिध्यतिष्यौ श्रविष्ठया।<br/>
समा धनिष्ठाः स्युः प्रोष्ठपदा भाद्रपदा स्त्रियः॥<br/>
</div>
<div class="sloka" id="1.3.23"><div class="sloka-number">1.3.23</div>
मृगशीर्षं मृगशिरस्तस्मिन्नेवाग्रहायणी।<br/>
इल्वलास्तच्छिरोदेशे तारका निवसन्ति याः॥<br/>
</div>
<div class="sloka" id="1.3.24"><div class="sloka-number">1.3.24</div>
बृहस्पतिः सुराचार्यो गीष्पतिर्धिषणो गुरुः।<br/>
जीव आङ्गिरसो वाचस्पतिश्चित्रशिखण्डिजः॥<br/>
</div>
<div class="sloka" id="1.3.25"><div class="sloka-number">1.3.25</div>
शुक्रो दैत्यगुरुः काव्य उशना भार्गवः कविः।<br/>
अङ्गारकः कुजो भौमो लोहिताङ्गो महीसुतः॥<br/>
</div>
<div class="sloka" id="1.3.26"><div class="sloka-number">1.3.26</div>
रौहिणेयो बुधः सौम्यः समौ सौरिशनैश्चरौ।<br/>
तमस्तु राहुः स्वर्भानुः सैंहिकेयो विधुन्तुदः॥<br/>
</div>
<div class="sloka" id="1.3.27"><div class="sloka-number">1.3.27</div>
सप्तर्षयो मरीच्यत्रिमुखाश्चित्रशिखण्डिनः।<br/>
राशीनामुदयो लग्नं ते तु मेषवृषादयः॥<br/>
</div>
<div class="sloka" id="1.3.28"><div class="sloka-number">1.3.28</div>
सूरसूर्यार्यमादित्यद्वादशात्मदिवाकराः।<br/>
भास्कराहस्करब्रध्नः प्रभाकरविभाकराः॥<br/>
</div>
<div class="sloka" id="1.3.29"><div class="sloka-number">1.3.29</div>
भास्वद्विवस्वत्सप्ताश्वहरिदश्वोष्णरश्मयः।<br/>
विकर्तनार्कमार्तण्डमिहिरारुणपूषणः॥<br/>
</div>
<div class="sloka" id="1.3.30"><div class="sloka-number">1.3.30</div>
द्युमणिस्तरणिर्मित्रश्चित्रभानुर्विरोचनः।<br/>
विभावसुर्ग्रहपतिस्त्विषांपतिरहर्पतिः॥<br/>
</div>
<div class="sloka" id="1.3.31"><div class="sloka-number">1.3.31</div>
भानुर्हंसः सहस्रांशुस्तपनः सविता रविः।<br/>
पद्माक्षस्तेजसांराशिश्छायानाथस्तमिस्रहा।<br/>
कर्मसाक्षी जगच्चक्षुर्लोकबन्धुस्त्रयीतनुः।<br/>
प्रद्योतनो दिनमणिः खद्योतो लोकबान्धवः।<br/>
इनो भगो धामनिधिश्चांशुमाल्यब्जिनीपतिः।<br/>
माठरः पिङ्गलो दण्डश्चण्डांशोः पारिपार्श्वकाः॥<br/>
</div>
<div class="sloka" id="1.3.32"><div class="sloka-number">1.3.32</div>
सूरसूतो अरुणोऽनूरुः काश्यपिर्गरुडाग्रजः।<br/>
परिवेषस्तु परिधिरुपसूर्यकमण्डले॥<br/>
</div>
<div class="sloka" id="1.3.33"><div class="sloka-number">1.3.33</div>
किरणोऽस्रमयूखांशुगभस्तिघृणिरश्मयः।<br/>
भानुः करो मरीचिः स्त्रीपुंसयोर्दीधितिः स्त्रियाम्॥<br/>
</div>
<div class="sloka" id="1.3.34"><div class="sloka-number">1.3.34</div>
स्युः प्रभारुग्रुचिस्त्विड्भाभाश्छविद्युतिदीप्तयः।<br/>
रोचिः शोचिरुभे क्लीबे प्रकाशो द्योत आतपः॥<br/>
</div>
<div class="sloka" id="1.3.35"><div class="sloka-number">1.3.35</div>
कोष्णं कवोष्णं मन्दोष्णं कदुष्णं त्रिषु तद्वति।<br/>
तिग्मं तीक्ष्णं खरं तद्वन्मृगतृष्णा मरीचिका॥<br/>
</div>
 इति दिग्वर्गः ॥<br/>

 अथ कालवर्गः
<div class="sloka" id="1.4.1"><div class="sloka-number">1.4.1</div>
कालो दिष्टोऽप्यनेहापि समयोऽप्यथ पक्षतिः।<br/>
प्रतिपद्द्वे इमे स्त्रीत्वे तदाद्यास्तिथयो द्वयोः॥<br/>
</div>
<div class="sloka" id="1.4.2"><div class="sloka-number">1.4.2</div>
घस्रो दिनाहनि वा तु क्लीबे दिवसवासरौ।<br/>
प्रत्यूषोऽहर्मुखं कल्यमुषःप्रत्युषसी अपि।<br/>
व्युष्टं विभातं द्वे क्लीबे पुंसि गोसर्ग इष्यते॥<br/>
</div>
<div class="sloka" id="1.4.3"><div class="sloka-number">1.4.3</div>
प्रभातं च दिनान्ते तु सायं सन्ध्या पितृप्रसूः।<br/>
प्राह्णापराह्णमध्याह्नास्त्रिसन्ध्यमथ शर्वरी॥<br/>
</div>
<div class="sloka" id="1.4.4"><div class="sloka-number">1.4.4</div>
निशा निशीथिनी रात्रिस्त्रियामा क्षणदा क्षपा।<br/>
विभावरीतमस्विन्यौ रजनी यामिनी तमी॥<br/>
</div>
<div class="sloka" id="1.4.5"><div class="sloka-number">1.4.5</div>
तमिस्रा तामसी रात्रिर्ज्यौत्स्नी चन्द्रिकयान्विता।<br/>
आगामिवर्तमानाहर्युक्तायां निशि पक्षिणी॥<br/>
</div>
<div class="sloka" id="1.4.6"><div class="sloka-number">1.4.6</div>
गणरात्रं निशा बह्व्यः प्रदोषो रजनीमुखम्।<br/>
अर्धरात्रनिशीथौ द्वौ द्वौ यामप्रहरौ समौ॥<br/>
</div>
<div class="sloka" id="1.4.7"><div class="sloka-number">1.4.7</div>
स पर्वसन्धिः प्रतिपत्पञ्चदश्योर्यदन्तरम्।<br/>
पक्षान्तौ पञ्चदश्यौ द्वे पौर्णमासी तु पूर्णिमा॥<br/>
</div>
<div class="sloka" id="1.4.8"><div class="sloka-number">1.4.8</div>
कलाहीने सानुमतिः पूर्णे राका निशाकरे।<br/>
अमावास्या त्वमावस्या दर्शः सूर्येन्दुसङ्गमः॥<br/>
</div>
<div class="sloka" id="1.4.9"><div class="sloka-number">1.4.9</div>
सा दृष्टेन्दुः सिनीवाली सा नष्टेन्दुकला कुहूः।<br/>
उपरागो ग्रहो राहुग्रस्ते त्विन्दौ च पूष्णि च॥<br/>
</div>
<div class="sloka" id="1.4.10"><div class="sloka-number">1.4.10</div>
सोपप्लवोपरक्तौ द्वावग्न्युत्पात उपाहितः।<br/>
एकयोक्त्या पुष्पवन्तौ दिवाकरनिशाकरौ॥<br/>
</div>
<div class="sloka" id="1.4.11"><div class="sloka-number">1.4.11</div>
अष्टादश निमेषास्तु काष्ठा त्रिंशत्तु ताः कला।<br/>
तास्तु त्रिंशत्क्षणस्ते तु मुहूर्तो द्वादशास्त्रियाम्॥<br/>
</div>
<div class="sloka" id="1.4.12"><div class="sloka-number">1.4.12</div>
ते तु त्रिंशदहोरात्रः पक्षस्ते दशपञ्च च।<br/>
पक्षौ पूर्वापरौ शुक्लकृष्णौ मासस्तु तावुभौ॥<br/>
</div>
<div class="sloka" id="1.4.13"><div class="sloka-number">1.4.13</div>
द्वौ द्वौ मार्गादिमासौ स्यादृतुस्तैरयनं त्रिभिः।<br/>
अयने द्वे गतिरुदग्दक्षिणार्कस्य वत्सरः॥<br/>
</div>
<div class="sloka" id="1.4.14"><div class="sloka-number">1.4.14</div>
समरात्रिन्दिवे काले विषुवद्विषुवं च तत्।<br/>
पुष्पयुक्ता पौर्णमासी पौषी मासे तु यत्र सा।<br/>
नाम्ना स पौषो माघाद्याश्चैवमेकादशापरे।<br/>
मार्गशीर्षे सहा मार्ग आग्रहायणिकश्च सः॥<br/>
</div>
<div class="sloka" id="1.4.15"><div class="sloka-number">1.4.15</div>
पौषे तैषसहस्यौ द्वौ तपा माघेऽथ फाल्गुने।<br/>
स्यात्तपस्यः फाल्गुनिकः स्याच्चैत्रे चैत्रिको मधुः॥<br/>
</div>
<div class="sloka" id="1.4.16"><div class="sloka-number">1.4.16</div>
वैशाखे माधवो राधो ज्येष्ठे शुक्रः शुचिस्त्वयम्।<br/>
आषाढे श्रावणे तु स्यान्नभाः श्रावणिकश्च सः॥<br/>
</div>
<div class="sloka" id="1.4.17"><div class="sloka-number">1.4.17</div>
स्युर्नभस्यप्रौष्ठपदभाद्रभाद्रपदाः समाः।<br/>
स्यादाश्विन इषोऽप्याश्वयुजोऽपि स्यात्तु कार्तिके॥<br/>
</div>
<div class="sloka" id="1.4.18"><div class="sloka-number">1.4.18</div>
बाहुलोर्जौ कार्तिकिको हेमन्तः शिशिरोऽस्त्रियाम्।<br/>
वसन्ते पुष्पसमयः सुरभिर्ग्रीष्म ऊष्मकः॥<br/>
</div>
<div class="sloka" id="1.4.19"><div class="sloka-number">1.4.19</div>
निदाघ उष्णोपगम उष्ण ऊष्मागमस्तपः।<br/>
स्त्रियां प्रावृट्स्त्रियां भूम्नि वर्षा अथ शरत्स्त्रियाम्॥<br/>
</div>
<div class="sloka" id="1.4.20"><div class="sloka-number">1.4.20</div>
षडमी ऋतवः पुंसि मार्गादीनां युगैः क्रमात्।<br/>
संवत्सरो वत्सरोऽब्दो हायनोऽस्त्री शरत्समाः॥<br/>
</div>
<div class="sloka" id="1.4.21"><div class="sloka-number">1.4.21</div>
मासेन स्यादहोरात्रः पैत्रो वर्षेण दैवतः।<br/>
दैवे युगसहस्रे द्वे ब्राह्मः कल्पौ तु तौ नृणाम्॥<br/>
</div>
<div class="sloka" id="1.4.22"><div class="sloka-number">1.4.22</div>
मन्वन्तरं तु दिव्यानां युगानामेकसप्ततिः।<br/>
संवर्तः प्रलयः कल्पः क्षयः कल्पान्त इत्यपि॥<br/>
</div>
<div class="sloka" id="1.4.23"><div class="sloka-number">1.4.23</div>
अस्त्री पङ्कः पुमान्पाप्मा पापं किल्बिषकल्मषम्।<br/>
कलुषं वृजिनैनोऽघमंहो दुरितदुष्कृतम्॥<br/>
</div>
<div class="sloka" id="1.4.24"><div class="sloka-number">1.4.24</div>
स्याद्धर्ममस्त्रियां पुण्यश्रेयसी सुकृतं वृषः।<br/>
मुत्प्रीतिः प्रमदो हर्षः प्रमोदामोदसम्मदाः॥<br/>
</div>
<div class="sloka" id="1.4.25"><div class="sloka-number">1.4.25</div>
स्यादानन्दथुरानन्दः शर्मशातसुखानि च।<br/>
श्वःश्रेयसं शिवं भद्रं कल्याणं मङ्गलं शुभम्॥<br/>
</div>
<div class="sloka" id="1.4.26"><div class="sloka-number">1.4.26</div>
भावुकं भविकं भव्यं कुशलं क्षेममस्त्रियाम्।<br/>
शस्तं चाथ त्रिषु द्रव्ये पापं पुण्यं सुखादि च॥<br/>
</div>
<div class="sloka" id="1.4.27"><div class="sloka-number">1.4.27</div>
मतल्लिका मचर्चिका प्रकाण्डमुद्धतल्लजौ।<br/>
प्रशस्तवाचकान्यमून्ययः  शुभावहो विधिः॥<br/>
</div>
<div class="sloka" id="1.4.28"><div class="sloka-number">1.4.28</div>
दैवं दिष्टं भागधेयं भाग्यं स्त्री नियतिर्विधिः।<br/>
हेतुर्ना कारणं बीजं निदानं त्वादिकारणम्॥<br/>
</div>
<div class="sloka" id="1.4.29"><div class="sloka-number">1.4.29</div>
क्षेत्रज्ञ आत्मा पुरुषः प्रधानं प्रकृतिः स्त्रियाम्।<br/>
विशेषः कालिकोऽवस्था गुणाः सत्त्वं रजस्तमः॥<br/>
</div>
<div class="sloka" id="1.4.30"><div class="sloka-number">1.4.30</div>
जनुर्जननजन्मानि जनिरुत्पत्तिरुद्भवः।<br/>
प्राणी तु चेतनो जन्मी जन्तुजन्युशरीरिणः॥<br/>
</div>
<div class="sloka" id="1.4.31"><div class="sloka-number">1.4.31</div>
जातिर्जातं च सामान्यं व्यक्तिस्तु पृथगात्मता।<br/>
चित्तं तु चेतो हृदयं स्वान्तं हृन्मानसं मनः॥<br/>
</div>
इति कालवर्गः ॥<br/>

 अथ धीवर्गः ।<br/>
<div class="sloka" id="1.5.1"><div class="sloka-number">1.5.1</div>
बुद्धिर्मनीषा धिषणा धीः प्रज्ञा शेमुषी मतिः।<br/>
प्रेक्षोपलब्धिश्चित्संवित्प्रतिपत्ज्ञप्तिचेतना॥<br/>
</div>
<div class="sloka" id="1.5.2"><div class="sloka-number">1.5.2</div>
धीर्धारणावती मेधा सङ्कल्पः कर्म मानसम्।<br/>
अवधानं समाधानं प्रणिधानमं तथैव च।<br/>
चित्ताभोगा मनस्कारश्चर्चा संख्या विचारणा।<br/>
विमर्शो भावना चैव वासना च निगद्यते॥<br/>
</div>
<div class="sloka" id="1.5.3"><div class="sloka-number">1.5.3</div>
अध्याहारस्तर्क ऊहो विचिकित्सा तु संशयः।<br/>
सन्देहद्वापरौ चाथ समौ निर्णयनिश्चयौ॥<br/>
</div>
<div class="sloka" id="1.5.4"><div class="sloka-number">1.5.4</div>
मिथ्यादृष्टिर्नास्तिकता व्यापादो द्रोहचिन्तनम्।<br/>
समौ सिद्धान्तराद्धान्तौ भ्रान्तिर्मिथ्यामतिर्भ्रमः॥<br/>
</div>
<div class="sloka" id="1.5.5"><div class="sloka-number">1.5.5</div>
संविदागूः प्रतिज्ञानं  नियमाश्रयसंश्रयाः।<br/>
अङ्गीकाराभ्युपगमप्रतिश्रवसमाधयः॥<br/>
</div>
<div class="sloka" id="1.5.6"><div class="sloka-number">1.5.6</div>
मोक्षे धीर्ज्ञानमन्यत्र विज्ञानं शिल्पशास्त्रयोः।<br/>
मुक्तिः कैवल्यनिर्वाणश्रेयोनिःश्रेयसामृतम्॥<br/>
</div>
<div class="sloka" id="1.5.7"><div class="sloka-number">1.5.7</div>
मोक्षोऽपवर्गोऽथाज्ञानमविद्याहंमतिः स्त्रियाम्।<br/>
रूपं शब्दो गन्धरसस्पर्शाश्च विषया अमी॥<br/>
</div>
<div class="sloka" id="1.5.8"><div class="sloka-number">1.5.8</div>
गोचरा इन्द्रियार्थाश्च हृषीकं विषयीन्द्रियम्।<br/>
कर्मेन्द्रियं तु पाय्वादि मनोनेत्रादि धीन्द्रियम्॥<br/>
</div>
<div class="sloka" id="1.5.9"><div class="sloka-number">1.5.9</div>
तुवरस्तु कषायोऽस्त्री मधुरो लवणः कटुः।<br/>
तिक्तोऽम्लश्च रसाः पुंसि तद्वत्सु षडमी त्रिषु॥<br/>
</div>
<div class="sloka" id="1.5.10"><div class="sloka-number">1.5.10</div>
विमर्दोत्थे परिमलो गन्धे जनमनोहरे।<br/>
आमोदः सोऽतिनिर्हारी वाच्यलिङ्गत्वमागुणात्॥<br/>
</div>
<div class="sloka" id="1.5.11"><div class="sloka-number">1.5.11</div>
समाकर्षी तु निर्हारी सुरभिर्घ्राणतर्पणः।<br/>
इष्टगन्धः सुगन्धिः स्यादामोदी मुखवासनः॥<br/>
</div>
<div class="sloka" id="1.5.12"><div class="sloka-number">1.5.12</div>
पूतिगन्धिस्तु दुर्गन्धो विस्रं स्यादामगन्धि यत्।<br/>
शुक्लशुभ्रशुचिश्वेतविशदश्येतपाण्डरः॥<br/>
</div>
<div class="sloka" id="1.5.13"><div class="sloka-number">1.5.13</div>
अवदातः सितो गौरो वलक्षो धवलोऽर्जुनः।<br/>
हरिणः पाण्डुरः पाण्डुरीषत्पाण्डुस्तु धूसरः॥<br/>
</div>
<div class="sloka" id="1.5.14"><div class="sloka-number">1.5.14</div>
कृष्णे नीलासितश्यामकालश्यामलमेचकः।<br/>
पीतो गौरो हरिद्राभः पलाशो हरितो हरित्॥<br/>
</div>
<div class="sloka" id="1.5.15"><div class="sloka-number">1.5.15</div>
लोहितो रोहितो रक्तः शोणः कोकनदच्छविः।<br/>
अव्यक्तरागस्त्वरुणः श्वेतरक्तस्तु पाटलः॥<br/>
</div>
<div class="sloka" id="1.5.16"><div class="sloka-number">1.5.16</div>
श्यावः स्यात्कपिशो धूम्रधूमलौ कृष्णलोहिते।<br/>
कडारः कपिलः पिङ्गपिशङ्गौ कद्रुपिङ्गलौ॥<br/>
</div>
<div class="sloka" id="1.5.17"><div class="sloka-number">1.5.17</div>
चित्रं किर्मीरकल्माषशबलैताश्च कर्बुरे।<br/>
गुणे शुक्लादयः पुंसि गुणिलिङ्गास्तु तद्वति॥<br/>
</div>
 इति धीवर्गः ॥<br/>

अथ शब्दादिवर्गः ।<br/>
<div class="sloka" id="1.6.1"><div class="sloka-number">1.6.1</div>
ब्राह्मी तु भारती भाषा गीर्वाग्वाणी सरस्वती।<br/>
व्याहार उक्तिर्लपितं भाषितं वचनं वचः॥<br/>
</div>
<div class="sloka" id="1.6.2"><div class="sloka-number">1.6.2</div>
अपभ्रंशोऽपशब्दः स्याच्छास्त्रे शब्दस्तु वाचकः।<br/>
तिङ्सुबन्तचयो वाक्यं क्रिया वा कारकान्विता॥<br/>
</div>
<div class="sloka" id="1.6.3"><div class="sloka-number">1.6.3</div>
श्रुतिः स्त्री वेद आम्नायस्त्रयी धर्मस्तु तद्विधिः।<br/>
स्त्रियामृक्सामयजुषी इति वेदास्त्रयस्त्रयी॥<br/>
</div>
<div class="sloka" id="1.6.4"><div class="sloka-number">1.6.4</div>
शिक्षेत्यादि श्रुतेरङ्गमोङ्कार प्रणवौ समौ।<br/>
इतिहासः पुरावृत्तमुदात्ताद्यास्त्रयः स्वराः॥<br/>
</div>
<div class="sloka" id="1.6.5"><div class="sloka-number">1.6.5</div>
आन्वीक्षिकी दण्डनीतिस्तर्कविद्यार्थशास्त्रयोः।<br/>
आख्यायिकोपलब्धार्था पुराणं पञ्चलक्षणम्॥<br/>
</div>
<div class="sloka" id="1.6.6"><div class="sloka-number">1.6.6</div>
प्रबन्धकल्पना कथा प्रवह्लिका प्रहेलिका।<br/>
स्मृतिस्तु धर्मसंहिता समाहृतिस्तु संग्रहः॥<br/>
</div>
<div class="sloka" id="1.6.7"><div class="sloka-number">1.6.7</div>
समस्या तु समासार्था किंवदन्ती जनश्रुतिः।<br/>
वार्ता प्रवृत्तिर्वृत्तान्त उदन्तः स्यादथाह्वयः॥<br/>
</div>
<div class="sloka" id="1.6.8"><div class="sloka-number">1.6.8</div>
आख्याह्वे अभिधानं च नामधेयं च नाम च।<br/>
हूतिकारणाह्वानं संहूतिर्बहुभिः कृता॥<br/>
</div>
<div class="sloka" id="1.6.9"><div class="sloka-number">1.6.9</div>
विवादो व्यवहारः स्यादुपन्यासस्तु वाङ्मुखम्।<br/>
उपोद्धात उदाहारः शपनं शपथः पुमान्॥<br/>
</div>
<div class="sloka" id="1.6.10"><div class="sloka-number">1.6.10</div>
प्रश्नोऽनुयोगः पृच्छा च प्रतिवाक्योत्तरे समे।<br/>
मिथ्याभियोगोऽभ्याख्यानमथ मिथ्याभिशंसनम्॥<br/>
</div>
<div class="sloka" id="1.6.11"><div class="sloka-number">1.6.11</div>
अभिशापः प्रणादस्तु शब्दः स्यादनुरागजः।<br/>
यशः कीर्तिः समज्ञा च स्तवः स्तोत्रं स्तुतिर्नुतिः॥<br/>
</div>
<div class="sloka" id="1.6.12"><div class="sloka-number">1.6.12</div>
आम्रेडितं द्विस्त्रिरुक्तमुच्चैर्घृष्टं तु घोषणा।<br/>
काकुः स्त्रियां विकारो यः शोकभीत्यादिभिर्ध्वनेः॥<br/>
</div>
<div class="sloka" id="1.6.13"><div class="sloka-number">1.6.13</div>
अवर्णाक्षेपनिर्वादपरीवादापवादवत्।<br/>
उपक्रोशो जुगुप्सा च कुत्सा निन्दा च गर्हणे॥<br/>
</div>
<div class="sloka" id="1.6.14"><div class="sloka-number">1.6.14</div>
पारुष्यमतिवादः स्याद्भर्त्सनं त्वपकारगीः।<br/>
यः सनिन्द उपालम्भस्तत्र स्यात्परिभाषणम्॥<br/>
</div>
<div class="sloka" id="1.6.15"><div class="sloka-number">1.6.15</div>
तत्र त्वाक्षारणा यः स्यादाक्रोशो मैथुनं प्रति।<br/>
स्यादाभाषणमालापः प्रलापोऽनर्थकं वचः॥<br/>
</div>
<div class="sloka" id="1.6.16"><div class="sloka-number">1.6.16</div>
अनुलापो मुहुर्भाषा विलापः परिदेवनम्।<br/>
विप्रलापो विरोधोक्तिः संलापो भाषणं मिथः॥<br/>
</div>
<div class="sloka" id="1.6.17"><div class="sloka-number">1.6.17</div>
सुप्रलापः सुवचनमपलापस्तु निह्नवः।<br/>
चोद्यमाक्षेपाभियोगौ शापाक्रोशौ दुरेषणा॥<br/>
अस्त्री चाटु चटु श्लाघा प्रेम्णा मिथ्या विकत्थनम्।<br/>
सन्देशवाग्वाचिकं स्याद्वाग्भेदास्तु त्रिषूत्तरे॥<br/>
</div>
<div class="sloka" id="1.6.18"><div class="sloka-number">1.6.18</div>
रुशती वागकल्याणी स्यात्कल्या तु शुभात्मिका।<br/>
अत्यर्थमधुरं सान्त्वं सङ्गतं हृदयङ्गमम्॥<br/>
</div>
<div class="sloka" id="1.6.19"><div class="sloka-number">1.6.19</div>
निष्ठुरं परुषं ग्राम्यमश्लीलं सूनृतं प्रिये।<br/>
सत्येऽथ सङ्कुलक्लिष्टे परस्परपराहतम्॥<br/>
</div>
<div class="sloka" id="1.6.20"><div class="sloka-number">1.6.20</div>
लुप्तवर्णपदं ग्रस्तं निरस्तं त्वरितोदितम्।<br/>
अम्बूकृतं सनिष्टीवमबद्धं स्यादनर्थकम्॥<br/>
</div>
<div class="sloka" id="1.6.21"><div class="sloka-number">1.6.21</div>
अनक्षरमवाच्यं स्यादाहतं तु मृषार्थकम्।<br/>
सोल्लुण्ठनं तु सोत्प्रासं मणितं रतिकूजितम्।<br/>
श्राव्यं हृद्यं मनोहारि विस्पष्टं प्रकटोदितम्।<br/>
अथ म्लिष्टमविस्पष्टं वितथं त्वनृतं वचः॥<br/>
</div>
<div class="sloka" id="1.6.22"><div class="sloka-number">1.6.22</div>
सत्यं तथ्यमृतं सम्यगमूनि त्रिषु तद्वति।<br/>
शब्दे निनादनिनदध्वनिध्वानरवस्वनाः॥<br/>
</div>
<div class="sloka" id="1.6.23"><div class="sloka-number">1.6.23</div>
स्वाननिर्घोषनिर्ह्रादनादनिस्वाननिस्वनाः।<br/>
आरवारावसंरावविरावा अथ मर्मरः॥<br/>
</div>
<div class="sloka" id="1.6.24"><div class="sloka-number">1.6.24</div>
स्वनिते वस्त्रपर्णानां भूषणानां तु शिञ्जितम्।<br/>
निक्वाणो निक्वणः क्वाणः क्वणः क्वणनमित्यपि॥<br/>
</div>
<div class="sloka" id="1.6.25"><div class="sloka-number">1.6.25</div>
वीणायाः क्वणिते प्रादेः प्रक्वाणप्रक्वणादयः।<br/>
कोलाहलः कलकलस्तिरश्चां वाशितं रुतम्॥<br/>
स्त्री प्रतिश्रुत्प्रतिध्वाने गीतं गानमिमे समे॥<br/>
</div>
 इति शब्दादि वर्गः ॥<br/>

  अथ नाट्यवर्गः ।<br/>
<div class="sloka" id="1.7.1"><div class="sloka-number">1.7.1</div>
निषादर्षभगान्धारषड्जमध्यमधैवताः।<br/>
पञ्चमश्चेत्यमी सप्त तन्त्रीकण्ठोत्थिताः स्वराः॥<br/>
</div>
<div class="sloka" id="1.7.2"><div class="sloka-number">1.7.2</div>
काकली तु कले सूक्ष्मे ध्वनौ तु मधुरास्फुटे।<br/>
कलो मन्द्रस्तु गम्भीरे तारोऽत्युच्चैस्त्रयस्त्रिषु॥<br/>
नृणामुरसि मध्यस्थो द्वाविंशतिविधो ध्वनिः।<br/>
स मन्द्रः कण्ठमध्यस्थस्तारः शिरसि गीयते॥<br/>
</div>
<div class="sloka" id="1.7.3"><div class="sloka-number">1.7.3</div>
समन्वितलयस्त्वेकतालो वीणा तु वल्लकी।<br/>
विपञ्ची सा तु तन्त्रीभिः सप्तभिः परिवादिनी॥<br/>
</div>
<div class="sloka" id="1.7.4"><div class="sloka-number">1.7.4</div>
ततं वीणादिकं वाद्यमानद्धं मुरजादिकम्।<br/>
वंशादिकं तु सुषिरं कांस्यतालादिकं घनम्॥<br/>
</div>
<div class="sloka" id="1.7.5"><div class="sloka-number">1.7.5</div>
चतुर्विधमिदं वाद्यं वादित्रातोद्यनामकम्।<br/>
मृदङ्गा मुरजा भेदास्त्वङ्क्यालिङ्ग्योर्ध्वकास्त्रयः॥<br/>
</div>
<div class="sloka" id="1.7.6"><div class="sloka-number">1.7.6</div>
स्याद्यशः पटहो ढक्का भेरी स्त्री दुन्दुभिः पुमान्।<br/>
आनकः पटहोऽस्त्री स्यात्कोणो वीणादि वादनम्॥<br/>
</div>
<div class="sloka" id="1.7.7"><div class="sloka-number">1.7.7</div>
वीणादण्डः प्रवालः स्यात्ककुभस्तु प्रसेवकः।<br/>
कोलम्बकस्तु कायोऽस्या उपनाहो निबन्धनम्॥<br/>
</div>
<div class="sloka" id="1.7.8"><div class="sloka-number">1.7.8</div>
वाद्यप्रभेदा डमरुमड्डुडिण्डिमझर्झराः।<br/>
मर्दलः पणवोऽन्ये च नर्तकीलासिके समे॥<br/>
</div>
<div class="sloka" id="1.7.9"><div class="sloka-number">1.7.9</div>
विलम्बितं द्रुतं मध्यं तत्त्वमोघो घनं क्रमात्।<br/>
तालः कालक्रियामानं लयः साम्यमथास्त्रियाम्॥<br/>
</div>
<div class="sloka" id="1.7.10"><div class="sloka-number">1.7.10</div>
ताण्डवं नटनं नाट्यं लास्यं नृत्यं च नर्तने।<br/>
तौर्यत्रिकं नृत्यगीतवाद्यं नाट्यमिदं त्रयम्॥<br/>
</div>
<div class="sloka" id="1.7.11"><div class="sloka-number">1.7.11</div>
भ्रकुंसश्च भ्रुकुंसश्च भ्रूकुंसश्चेति नर्तकः।<br/>
स्त्रीवेषधारी पुरुषो नाट्योक्तौ गणिकाज्जुका॥<br/>
</div>
<div class="sloka" id="1.7.12"><div class="sloka-number">1.7.12</div>
भगिनीपतिरावुत्तो भावो विद्वानथावुकः।<br/>
जनको युवराजस्तु कुमारो भर्तृदारकः॥<br/>
</div>
<div class="sloka" id="1.7.13"><div class="sloka-number">1.7.13</div>
राजा भट्टारको देवस्तत्सुता भर्तृदारिका।<br/>
देवी कृताभिषेकायामितरासु तु भट्टिनी॥<br/>
</div>
<div class="sloka" id="1.7.14"><div class="sloka-number">1.7.14</div>
अब्रह्मण्यमवध्योक्तौ राजश्यालस्तु राष्ट्रियः।<br/>
अम्बा माताथ बाला स्याद्वासूरार्यस्तु मारिषः॥<br/>
</div>
<div class="sloka" id="1.7.15"><div class="sloka-number">1.7.15</div>
अत्तिका भगिनी ज्येष्ठा निष्ठानिर्वहणे समे।<br/>
हण्डे हञ्जे हलाह्वाने नीचां चेटीं सखीं प्रति॥<br/>
</div>
<div class="sloka" id="1.7.16"><div class="sloka-number">1.7.16</div>
अङ्गहारोऽङ्गविक्षेपो व्यञ्जकाभिनयौ समौ।<br/>
निर्वृत्ते त्वङ्गसत्त्वाभ्यां द्वे त्रिष्वाङ्गिकसात्त्विके॥<br/>
</div>
<div class="sloka" id="1.7.17"><div class="sloka-number">1.7.17</div>
शृङ्गारवीरकरुणाद्भुतहास्यभयानकाः।<br/>
बीभत्सरौद्रौ च रसाः शृङ्गारः शुचिरुज्ज्वलः॥<br/>
</div>
<div class="sloka" id="1.7.18"><div class="sloka-number">1.7.18</div>
उत्साहवर्धनो वीरः कारुण्यं करुणा घृणा।<br/>
कृपा दयानुकम्पा स्यादनुक्रोशोऽप्यथो हसः॥<br/>
</div>
<div class="sloka" id="1.7.19"><div class="sloka-number">1.7.19</div>
हासो हास्यं च बीभत्सं विकृतं त्रिष्विदं द्वयम्।<br/>
विस्मयोऽद्भुतमाश्चर्यं चित्रमप्यथ भैरवम्॥<br/>
</div>
<div class="sloka" id="1.7.20"><div class="sloka-number">1.7.20</div>
दारुणं भीषणं भीष्मं घोरं भीमं भयानकम्।<br/>
भयङ्करं प्रतिभयं रौद्रं तूग्रममी त्रिषु॥<br/>
</div>
<div class="sloka" id="1.7.21"><div class="sloka-number">1.7.21</div>
चतुर्दश दरस्त्रासो भीतिर्भीः साध्वसं भयम्।<br/>
विकारो मानसो भावोऽनुभावो भावबोधकः॥<br/>
</div>
<div class="sloka" id="1.7.22"><div class="sloka-number">1.7.22</div>
गर्वोऽभिमानोऽहङ्कारो मानश्चित्तसमुन्नतिः।<br/>
दर्पोऽवलोकोऽवष्टम्भश्चित्तोद्रेकः स्मयो मदः।<br/>
अनादरः परिभवः परीभावस्तिरस्क्रिया॥<br/>
</div>
<div class="sloka" id="1.7.23"><div class="sloka-number">1.7.23</div>
रीढावमाननावज्ञावहेलनमसूर्क्षणम्।<br/>
मन्दाक्षं ह्रीस्त्रपा व्रीडा लज्जा सापत्रपान्यतः॥<br/>
</div>
<div class="sloka" id="1.7.24"><div class="sloka-number">1.7.24</div>
क्षान्तिस्तितिक्षाभिध्या तु परस्य विषये स्पृहा।<br/>
अक्षान्तिरीर्ष्यासूया तु दोषारोपो गुणेष्वपि॥<br/>
</div>
<div class="sloka" id="1.7.25"><div class="sloka-number">1.7.25</div>
वैरं विरोधो विद्वेषो मन्युशोकौ तु शुक्स्त्रियाम्।<br/>
पश्चात्तापोऽनुतापश्च विप्रतीसार इत्यपि॥<br/>
</div>
<div class="sloka" id="1.7.26"><div class="sloka-number">1.7.26</div>
कोपक्रोधामर्षरोषप्रतिघा रुट्क्रुधौ स्त्रियौ।<br/>
शुचौ तु चरिते शीलमुन्मादश्चित्तविभ्रमः॥<br/>
</div>
<div class="sloka" id="1.7.27"><div class="sloka-number">1.7.27</div>
प्रेमा ना प्रियता हार्दं प्रेमस्नेहोऽथ दोहदम्।<br/>
इच्छा काङ्क्षा स्पृहेहा तृड्वाञ्छा लिप्सा मनोरथः॥<br/>
</div>
<div class="sloka" id="1.7.28"><div class="sloka-number">1.7.28</div>
कामोऽभिलाषस्तर्षश्च सोऽत्यर्थं लालसा द्वयोः।<br/>
उपाधिर्ना धर्मचिन्ता पुंस्याधिर्मानसी व्यथा॥<br/>
</div>
<div class="sloka" id="1.7.29"><div class="sloka-number">1.7.29</div>
स्याच्चिन्ता स्मृतिराध्यानमुत्कण्ठोत्कलिके समे।<br/>
उत्साहोऽध्यवसायः स्यात्स वीर्यमतिशक्तिभाक्॥<br/>
</div>
<div class="sloka" id="1.7.30"><div class="sloka-number">1.7.30</div>
कपटोऽस्त्री व्याजदम्भोपधयश्छद्मकैतवे।<br/>
कुसृतिर्निकृतिः शाठ्यं प्रमादोऽनवधानता॥<br/>
</div>
<div class="sloka" id="1.7.31"><div class="sloka-number">1.7.31</div>
कौतूहलं कौतुकं च कुतुकं च कुतूहलम्।<br/>
स्त्रीणां विलासबिब्बोकविभ्रमा ललितं तथा॥<br/>
</div>
<div class="sloka" id="1.7.32"><div class="sloka-number">1.7.32</div>
हेला लीलेत्यमी हावाः क्रियाः शृङ्गारभावजाः।<br/>
द्रवकेलिपरीहासाः क्रीडा लीला च नर्म च॥<br/>
</div>
<div class="sloka" id="1.7.33"><div class="sloka-number">1.7.33</div>
व्याजोऽपदेशो लक्ष्यं च क्रीडा खेला च कूर्दनम्।<br/>
घर्मो निदाघः स्वेदः स्यात्प्रलयो नष्टचेष्टता॥<br/>
</div>
<div class="sloka" id="1.7.34"><div class="sloka-number">1.7.34</div>
अवहित्थाकारगुप्तिः समौ संवेगसंभ्रमौ।<br/>
स्यादाच्छुरितकं हासः सोत्प्रासः स मनाक्स्मितम्॥<br/>
</div>
<div class="sloka" id="1.7.35"><div class="sloka-number">1.7.35</div>
मध्यमः स्याद्विहसितं रोमाञ्चो रोमहर्षणम्।<br/>
क्रन्दितं रुदितम्क्रुष्टं जृम्भस्तु त्रिषु जृम्भणम्॥<br/>
</div>
<div class="sloka" id="1.7.36"><div class="sloka-number">1.7.36</div>
विप्रलम्भो विसंवादो रिङ्गणं स्खलनं समे।<br/>
स्यान्निद्रा शयनं स्वापः स्वप्नः संवेश इत्यपि॥<br/>
</div>
<div class="sloka" id="1.7.37"><div class="sloka-number">1.7.37</div>
तन्द्री प्रमीला भ्रकुटिर्भ्रुकुटिर्भ्रूकुटिः स्त्रियाम्।<br/>
अदृष्टिः स्यादसौम्येऽक्ष्णि संसिद्धिप्रकृती त्विमे॥<br/>
</div>
<div class="sloka" id="1.7.38"><div class="sloka-number">1.7.38</div>
स्वरूपं च स्वभावश्च निसर्गश्चाथ वेपथुः।<br/>
कम्पोऽथ क्षण उद्धर्षो मह उद्धव उत्सवः॥<br/>
</div>
 इति नाट्यवर्गः

अथ पातालभोगिवर्गः
<div class="sloka" id="1.8.1"><div class="sloka-number">1.8.1</div>
अधोभुनपातालं बलिसद्म रसातलम्।<br/>
नागलोकोऽथ कुहरं शुषिरं विवरं बिलम्॥<br/>
</div>
<div class="sloka" id="1.8.2"><div class="sloka-number">1.8.2</div>
छिद्रं निर्व्यथनं रोकं रन्ध्रं श्वभ्रं वपा शुषिः।<br/>
गर्तावटौ भुवि श्वभ्रे सरन्ध्रे सुषिरं त्रिषु॥<br/>
</div>
<div class="sloka" id="1.8.3"><div class="sloka-number">1.8.3</div>
अन्धकारोऽस्त्रियां ध्वान्तं तमिस्रं तिमिरं तमः।<br/>
ध्वान्ते गाढेऽन्धतमसं क्षीणोऽन्धतमसं तमः॥<br/>
</div>
<div class="sloka" id="1.8.4"><div class="sloka-number">1.8.4</div>
विष्वक्संतमसं नागाः काद्रवेयास्तदीश्वराः।<br/>
शेषोऽनन्तो वासुकिस्तु सर्पराजोऽथ गोनसे॥<br/>
</div>
<div class="sloka" id="1.8.5"><div class="sloka-number">1.8.5</div>
तिलित्सः स्यादजगरे शयुर्वाहस इत्युभौ।<br/>
अलगर्दो जलव्यालः समौ राजिलडुण्डुभौ॥<br/>
</div>
<div class="sloka" id="1.8.6"><div class="sloka-number">1.8.6</div>
मालुधानो मातुलाहिर्निर्मुक्तो मुक्तकञ्चुकः।<br/>
सर्पः पृदाकुर्भुजगो भुजङ्गोऽहिर्भुजङ्गमः॥<br/>
</div>
<div class="sloka" id="1.8.7"><div class="sloka-number">1.8.7</div>
आशीविषो विषधरश्चक्री व्यालः सरीसृपः।<br/>
कुण्डली गूढपाच्चक्षुःश्रवाः काकोदरः फणी॥<br/>
</div>
<div class="sloka" id="1.8.8"><div class="sloka-number">1.8.8</div>
दर्वीकरो दीर्घपृष्ठो दन्दशूको बिलेशयः।<br/>
उरगः पन्नगो भोगी जिह्मगः पवनाशनः॥<br/>
लेलिहानो द्विरसनो गोकर्णः कञ्चुकी तथा।<br/>
कुम्भीनसः फणधरो हरिर्भोगधरस्तथा।<br/>
अहेः शरीरं भोगः स्यादाशीरप्यहिदंष्ट्रिका।<br/>
</div>
<div class="sloka" id="1.8.9"><div class="sloka-number">1.8.9</div>
त्रिष्वाहेयं विषास्थ्यादि स्फटायां तु फणा द्वयोः।<br/>
समौ कञ्चुकनिर्मोकौ क्ष्वेडस्तु गरलं विषम्॥<br/>
</div>
<div class="sloka" id="1.8.10"><div class="sloka-number">1.8.10</div>
पुंसि क्लीबे च काकोलकालकूटहलाहलाः।<br/>
सौराष्ट्रिकः शौक्लिकेयो ब्रह्मपुत्रः प्रदीपनः॥<br/>
</div>
<div class="sloka" id="1.8.11"><div class="sloka-number">1.8.11</div>
दारदो वत्सनाभश्च विषभेदा अमी नव।<br/>
विषवैद्यो जाङ्गुलिको व्यालग्राह्यहितुण्डिकः॥<br/>
</div>
  इति पातालभोगिवर्गः

 अथ नरकवर्गः
<div class="sloka" id="1.9.1"><div class="sloka-number">1.9.1</div>
स्यान्नारकस्तु नरको निरयो दुर्गतिः स्त्रियाम्।<br/>
तद्भेदास्तपनावीचिमहारौरवरौरवाः॥<br/>
</div>
<div class="sloka" id="1.9.2"><div class="sloka-number">1.9.2</div>
सङ्घातः कालसूत्रं चेत्याद्याः सत्त्वास्तु नारकाः।<br/>
प्रेता वैतरणी सिन्धुः स्यादलक्ष्मीस्तु निर्ऋतिः॥<br/>
</div>
<div class="sloka" id="1.9.3"><div class="sloka-number">1.9.3</div>
विष्टिराजूः कारणा तु यातना तीव्रवेदना।<br/>
पीडा बाधा व्यथा दुःखमामनस्यं प्रसूतिजम्॥<br/>
स्यात्कष्टं कृच्छ्रमाभीलं त्रिष्वेषां भेद्यगामि यत्॥<br/>
</div>
 इति नरकवर्गः

अथ वारिवर्गः
<div class="sloka" id="1.10.1"><div class="sloka-number">1.10.1</div>
समुद्रोऽब्धिरकूपारः पारावारः सरित्पतिः।<br/>
उदन्वानुदधिः सिन्धुः सरस्वान्सागरोऽर्णवः॥<br/>
</div>
<div class="sloka" id="1.10.2"><div class="sloka-number">1.10.2</div>
रत्नाकरो जलनिधिर्यादःपतिरपाम्पतिः।<br/>
तस्य प्रभेदाः क्षीरोदो लवणोदस्तथापरे॥<br/>
</div>
<div class="sloka" id="1.10.3"><div class="sloka-number">1.10.3</div>
आपः स्त्री भूम्नि वार्वारि सलिलं कमलं जलम्।<br/>
पयः कीलालममृतं जीवनं भुवनं वनम्॥<br/>
</div>
<div class="sloka" id="1.10.4"><div class="sloka-number">1.10.4</div>
कबन्धमुदकं पाथः पुष्करं सर्वतोमुखम्।<br/>
अम्भोऽर्णस्तोयपानीयनीरक्षीराम्बुशम्बरम्॥<br/>
</div>
<div class="sloka" id="1.10.5"><div class="sloka-number">1.10.5</div>
मेघपुष्पं घनरसस्त्रिषु द्वे आप्यमम्मयम्।<br/>
भङ्गस्तरङ्ग ऊर्मिर्वा स्त्रियां वीचिरथोर्मिषु॥<br/>
</div>
<div class="sloka" id="1.10.6"><div class="sloka-number">1.10.6</div>
महत्सूल्लोलकल्लोलौ स्यादावर्तोऽम्भसां भ्रमः।<br/>
पृषन्ति बिन्दुपृषताः पुमांसो विप्रुषः स्त्रियाम्॥<br/>
</div>
<div class="sloka" id="1.10.7"><div class="sloka-number">1.10.7</div>
चक्राणि पुटभेदाः स्युर्भ्रमाश्च जलनिर्गमाः।<br/>
कूलं रोधश्च तीरं च प्रतीरं च तटं त्रिषु॥<br/>
</div>
<div class="sloka" id="1.10.8"><div class="sloka-number">1.10.8</div>
पारावारे परार्वाची तीरे पात्रं तदन्तरम्।<br/>
द्वीपोऽस्त्रियामन्तरीपं यदन्तर्वारिणस्तटम्॥<br/>
</div>
<div class="sloka" id="1.10.9"><div class="sloka-number">1.10.9</div>
तोयोत्थितं तत्पुलिनं सैकतं सिकतामयम्।<br/>
निषद्वरस्तु जम्बालः पङ्कोऽस्त्री शादकर्दमौ॥<br/>
</div>
<div class="sloka" id="1.10.10"><div class="sloka-number">1.10.10</div>
जलोच्छ्वासाः परीवाहाः कूपकास्तु विदारकाः।<br/>
नाव्यं त्रिलिङ्गं नौतार्ये स्त्रियां नौस्तरणिस्तरिः॥<br/>
</div>
<div class="sloka" id="1.10.11"><div class="sloka-number">1.10.11</div>
उडुपं तु प्लवः कोलः स्रोतोऽम्बुसरणं स्वतः।<br/>
आतरस्तरपण्यं स्याद्द्रोणी काष्ठाम्बुवाहिनी॥<br/>
</div>
<div class="sloka" id="1.10.12"><div class="sloka-number">1.10.12</div>
सांयात्रिकः पोतवणिक्कर्णधारस्तु नाविकः।<br/>
नियामकाः पोतवाहाः कूपको गुणवृक्षकः॥<br/>
</div>
<div class="sloka" id="1.10.13"><div class="sloka-number">1.10.13</div>
नौकादण्डः क्षेपणी स्यादरित्रं केनिपातकः।<br/>
अभ्रिः स्त्री काष्ठकुद्दालः सेकपात्रं तु सेचनम्॥<br/>
</div>
<div class="sloka" id="1.10.14"><div class="sloka-number">1.10.14</div>
क्लीबेऽर्धनावं नावोऽर्धेऽतीतनौकेऽतिनु त्रिषु।<br/>
त्रिष्वागाधात्प्रसन्नोऽच्छः कलुषोऽनच्छ आविलः॥<br/>
</div>
<div class="sloka" id="1.10.15"><div class="sloka-number">1.10.15</div>
निम्नं गभीरं गम्भीरमुत्तानं तद्विपर्यये।<br/>
अगाधमतलस्पर्शे कैवर्ते दाशधीवरौ॥<br/>
</div>
<div class="sloka" id="1.10.16"><div class="sloka-number">1.10.16</div>
आनायः पुंसि जालं स्याच्छणसूत्रं पवित्रकम्।<br/>
मत्स्याधानी कुवेणी स्याद्बडिशं मत्स्यवेधनम्॥<br/>
</div>
<div class="sloka" id="1.10.17"><div class="sloka-number">1.10.17</div>
पृथुरोमा झषो मत्स्यो मीनो वैसारिणोऽण्डजः।<br/>
विसारः शकुली चाथ गडकः शकुलार्भकः॥<br/>
</div>
<div class="sloka" id="1.10.18"><div class="sloka-number">1.10.18</div>
सहस्रदंष्ट्रः पाठीन उलूपी शिशुकः समौ।<br/>
नलमीनश्चिलिचिमः प्रोष्ठी तु शफरीद्वयोः॥<br/>
</div>
<div class="sloka" id="1.10.19"><div class="sloka-number">1.10.19</div>
क्षुद्राण्डमत्स्यसङ्घातः पोताधानमथो झषाः।<br/>
रोहितो मद्गुरः शालो राजीवः शकुलस्तिमिः॥<br/>
</div>
<div class="sloka" id="1.10.20"><div class="sloka-number">1.10.20</div>
तिमिङ्गलादयश्चाथ यादांसि जलजन्तवः।<br/>
तद्भेदाः शिशुमारोद्रशङ्कवो मकरादयः॥<br/>
</div>
<div class="sloka" id="1.10.21"><div class="sloka-number">1.10.21</div>
स्यात्कुलीरः कर्कटकः कूर्मे कमठकच्छपौ।<br/>
ग्राहोऽवहारो नक्रस्तु कुम्भीरोऽथ महीलता॥<br/>
</div>
<div class="sloka" id="1.10.22"><div class="sloka-number">1.10.22</div>
गण्डूपदः किञ्चुलको निहाका गोधिका समे।<br/>
रक्तपा तु जलौकायां स्त्रियां भूम्नि जलौकसः॥<br/>
</div>
<div class="sloka" id="1.10.23"><div class="sloka-number">1.10.23</div>
मुक्तास्फोटः स्त्रियां शुक्तिः शङ्खः स्यात्कम्बुरस्त्रियौ।<br/>
क्षुद्रशङ्खाः शङ्खनखाः शम्बूका जलशुक्तयः॥<br/>
</div>
<div class="sloka" id="1.10.24"><div class="sloka-number">1.10.24</div>
भेके मण्डूकवर्षाभूशालूरप्लवदर्दुराः।<br/>
शिली गण्डूपदी भेकी वर्षाभ्वी कमठी डुलिः॥<br/>
</div>
<div class="sloka" id="1.10.25"><div class="sloka-number">1.10.25</div>
मद्गुरस्य प्रिया शृङ्गी दुर्नामा दीर्घकोशिका।<br/>
जलाशयो जलाधारस्तत्रागाधजलो ह्रदः॥<br/>
</div>
<div class="sloka" id="1.10.26"><div class="sloka-number">1.10.26</div>
आहावस्तु निपानं स्यादुपकूपजलाशये।<br/>
पुंस्येवान्धुः प्रहिः कूप उदपानं तु पुंसि वा॥<br/>
</div>
<div class="sloka" id="1.10.27"><div class="sloka-number">1.10.27</div>
नेमिस्त्रिकास्य वीनाहो मुखबन्धनमस्य यत्।<br/>
पुष्करिण्यां तु खातं स्यादखातं देवखातकम्॥<br/>
</div>
<div class="sloka" id="1.10.28"><div class="sloka-number">1.10.28</div>
पद्माकरस्तडागोऽस्त्री कासारः सरसी सरः।<br/>
वेशन्तः पल्वलं चाल्पसरो वापी तु दीर्घिका॥<br/>
</div>
<div class="sloka" id="1.10.29"><div class="sloka-number">1.10.29</div>
खेयं तु परिखाधारस्त्वम्भसां यत्र धारणम्।<br/>
स्यादालवालमावालमावापोऽथ नदी सरित्॥<br/>
</div>
<div class="sloka" id="1.10.30"><div class="sloka-number">1.10.30</div>
तरङ्गिणी शैवलिनी तटिनी ह्रादिनी धुनी।<br/>
स्रोतस्वती द्वीपवती स्रवन्ती निम्नगापगा॥<br/>
कूलङ्कषा निर्झरिणी रोधोवक्रा सरस्वती।<br/>
</div>
<div class="sloka" id="1.10.31"><div class="sloka-number">1.10.31</div>
गङ्गा विष्णुपदी जह्नुतनया सुरनिम्नगा।<br/>
भागीरथी त्रिपथगा त्रिस्रोता भीष्मसूरपि॥<br/>
</div>
<div class="sloka" id="1.10.32"><div class="sloka-number">1.10.32</div>
कालिन्दी सूर्यतनया यमुना शमनस्वसा।<br/>
रेवा तु नर्मदा सोमोद्भवा मेकलकन्यका॥<br/>
</div>
<div class="sloka" id="1.10.33"><div class="sloka-number">1.10.33</div>
करतोया सदानीरा बाहुदा सैतवाहिनी।<br/>
शतद्रुस्तु शुतुद्रिः स्याद्विपाशा तु विपाट्स्त्रियाम्॥<br/>
</div>
<div class="sloka" id="1.10.34"><div class="sloka-number">1.10.34</div>
शोणो हिरण्यवाहः स्यात्कुल्याल्पा कृत्रिमा सरित्।<br/>
शरावती वेत्रवती चन्द्रभागा सरस्वती॥<br/>
</div>
<div class="sloka" id="1.10.35"><div class="sloka-number">1.10.35</div>
कावेरी सरितोऽन्याश्च सम्भेदः सिन्धुसङ्गमः।<br/>
द्वयोः प्रणाली पयसः पदव्यां त्रिषु तूत्तरौ॥<br/>
</div>
<div class="sloka" id="1.10.36"><div class="sloka-number">1.10.36</div>
देविकायां सरय्वां च भवे दाविकसारवौ।<br/>
सौगन्धिकं तु कल्हारं हल्लकं रक्तसंध्यकम्॥<br/>
</div>
<div class="sloka" id="1.10.37"><div class="sloka-number">1.10.37</div>
स्यादुत्पलं कुवलयमथ नीलाम्बुजन्म च।<br/>
इन्दीवरं च नीलेऽस्मिन्सिते कुमुदकैरवे॥<br/>
</div>
<div class="sloka" id="1.10.38"><div class="sloka-number">1.10.38</div>
शालूकमेषां कन्दः स्याद्वारिपर्णी तु कुम्भिका।<br/>
जलनीली तु शेवालं शैवलोऽथ कुमुद्वती॥<br/>
</div>
<div class="sloka" id="1.10.39"><div class="sloka-number">1.10.39</div>
कुमुदिन्यां नलिन्यां तु बिसिनीपद्मिनीमुखाः।<br/>
वा पुंसि पद्मं नलिनमरविन्दं महोत्पलम्॥<br/>
</div>
<div class="sloka" id="1.10.40"><div class="sloka-number">1.10.40</div>

सहस्रपत्रं कमलं शतपत्रं कुशेशयम्।<br/>
पङ्केरुहं तामरसं सारसं सरसीरुहम्॥<br/>
</div>
<div class="sloka" id="1.10.41"><div class="sloka-number">1.10.41</div>
बिसप्रसूनराजीवपुष्कराम्भोरुहाणि च।<br/>
पुण्डरीकं सिताम्भोजमथ रक्तसरोरुहे॥<br/>
</div>
<div class="sloka" id="1.10.42"><div class="sloka-number">1.10.42</div>
रक्तोत्पलं कोकनदं नाला नालमथास्त्रियाम्।<br/>
मृणालं बिसमब्जादिकदम्बे षण्डमस्त्रियाम्॥<br/>
</div>
<div class="sloka" id="1.10.43"><div class="sloka-number">1.10.43</div>
करहाटः शिफाकन्दः किञ्जल्कः केसरोऽस्त्रियाम्।<br/>
संवर्तिका नवदलं बीजकोशो वराटकः॥<br/>
</div>
 इति वारिवर्गः

काण्डसमाप्तिः।<br/>
उक्तं स्वर्व्योमदिक्कालधीशब्दादि सनाट्यकम्।<br/>
पातालभोगि नरकं वारि चैषां च सङ्गतम्॥<br/>
इत्यमरसिंहकृतौ नामलिङ्गानुशासने।<br/>
स्वरादिकाण्डः प्रथमः साङ्ग एव समर्थितः॥<br/>
अमरकोशे द्वितीयं भूम्यादिकाण्डम्।<br/>
</kANda_1>
<kANda_2>
काण्ड -2
 वर्गभेदाः।<br/>
<div class="sloka" id="2.1.1"><div class="sloka-number">2.1.1</div>
वर्गाः पृथ्वीपुरक्ष्माभृद्वनौषधिमृगादिभिः।<br/>
नृब्रह्मक्षत्रविट्शूद्रैः साङ्गोपाङ्गैरिहोदिताः॥<br/>
</div>

भूमिवर्गः
<div class="sloka" id="2.1.2"><div class="sloka-number">2.1.2</div>
भूर्भूमिरचलानन्ता रसा विश्वम्भरा स्थिरा।<br/>
धरा धरित्री धरणिः क्षोणिर्ज्या काश्यपी क्षितिः॥<br/>
</div>
<div class="sloka" id="2.1.3"><div class="sloka-number">2.1.3</div>
सर्वंसहा वसुमती वसुधोर्वी वसुन्धरा।<br/>
गोत्रा कुः पृथिवी पृथ्वी क्ष्मावनिर्मेदिनी मही॥<br/>
विपुला गह्वरी धात्री गौरिला कुम्भिनी क्षमा।<br/>
भूतधात्री रत्नगर्भा जगती सागराम्बरा।<br/>
</div>
<div class="sloka" id="2.1.4"><div class="sloka-number">2.1.4</div>
मृन्मृत्तिका प्रशस्ता तु मृत्सा मृत्स्ना च मृत्तिका।<br/>
उर्वरा सर्वसस्याढ्या स्यादूषः क्षारमृत्तिका॥<br/>
</div>
<div class="sloka" id="2.1.5"><div class="sloka-number">2.1.5</div>
ऊषवानूषरो द्वावप्यन्यलिङ्गौ स्थलं स्थली।<br/>
समानौ मरुधन्वानौ द्वे खिलाप्रहते समे॥<br/>
</div>
<div class="sloka" id="2.1.6"><div class="sloka-number">2.1.6</div>
त्रिष्वथो जगती लोको विष्टपं भुवनं जगत्।<br/>
लोकोऽयं भारतं वर्षं शरावत्यास्तु योऽवधेः॥<br/>
</div>
<div class="sloka" id="2.1.7"><div class="sloka-number">2.1.7</div>
देशः प्राग्दक्षिणः प्राच्य उदीच्यः पश्चिमोत्तरः।<br/>
प्रत्यन्तो म्लेच्छदेशः स्यान्मध्यद्देशस्तु मध्यमः॥<br/>
</div>
<div class="sloka" id="2.1.8"><div class="sloka-number">2.1.8</div>
आर्यावर्तः पुण्यभूमिर्मध्यं विन्ध्यहिमालयोः।<br/>
नीवृज्जनपदो देशविषयौ तूपवर्तनम्॥<br/>
</div>
<div class="sloka" id="2.1.9"><div class="sloka-number">2.1.9</div>
त्रिष्वागोष्ठान्नडप्राये नड्वान्नड्वल इत्यपि।<br/>
कुमुद्वान्कुमुदप्राये वेतस्वान्बहुवेतसे॥<br/>
</div>
<div class="sloka" id="2.1.10"><div class="sloka-number">2.1.10</div>
शाद्वलः शादहरिते सजम्बाले तु पङ्किलः।<br/>
जलप्रायमनूपं स्यात्पुंसि कच्छस्तथाविधः॥<br/>
</div>
<div class="sloka" id="2.1.11"><div class="sloka-number">2.1.11</div>
स्त्री शर्करा शर्करिलः शार्करः शर्करावति।<br/>
देश एवादिमावेववमुन्नेयाः सिकतावति॥<br/>
</div>
<div class="sloka" id="2.1.12"><div class="sloka-number">2.1.12</div>
देशो नद्यम्बुवृष्ट्यम्बुसंपन्नव्रीहिपालितः।<br/>
स्यान्नदीमातृको देवमातृकश्च यथाक्रमम्॥<br/>
</div>
<div class="sloka" id="2.1.13"><div class="sloka-number">2.1.13</div>
सुराज्ञि देशे राजन्वान्स्यात्ततोऽन्यत्र राजवान्।<br/>
गोष्ठं गोस्थानकं तत्तु गौष्ठीनं भूतपूर्वकम्॥<br/>
</div>
<div class="sloka" id="2.1.14"><div class="sloka-number">2.1.14</div>
पर्यन्तभूः परिसरः सेतुरालौ स्त्रियां पुमान्।<br/>
वामलूरश्च नाकुश्च वल्मीकं पुन्नपुंसकम्॥<br/>
</div>
<div class="sloka" id="2.1.15"><div class="sloka-number">2.1.15</div>
अयनम्वर्त्म मार्गाध्वपन्थानः पदवी सृतिः।<br/>
सरणिः पद्धतिः पद्या वर्तन्येकपदीति च॥<br/>
</div>
<div class="sloka" id="2.1.16"><div class="sloka-number">2.1.16</div>
अतिपन्थाः सुपन्थाश्च सत्पथश्चार्चितेऽध्वनि।<br/>
व्यध्वो दुरध्वो विपथः कदध्वा कापथः समाः॥<br/>
</div>
<div class="sloka" id="2.1.17"><div class="sloka-number">2.1.17</div>
अपन्थास्त्वपथं तुल्ये शृङ्गाटकचतुष्पथे।<br/>
प्रान्तरं दूरशून्योऽध्वा कान्तारं वर्त्म दुर्गमम्॥<br/>
</div>
<div class="sloka" id="2.1.18"><div class="sloka-number">2.1.18</div>
गव्यूतिः स्त्री क्रोशयुगं नल्वः किष्कुचतुःशतम्।<br/>
घण्टापथः संसरणं तत्पुरस्योपनिष्करम्॥<br/>
</div>
<div class="sloka" id="2.1.19"><div class="sloka-number">2.1.19</div>
द्यावापृथिव्यौ रोदस्यौ द्यावाभूमी च रोदसी।<br/>
दिवस्पृथिव्यौ गञ्जा तु रुमा स्याल्लवणाकरः॥<br/>
</div>
 इति भूमिवर्गः

अथ पुरवर्गः
<div class="sloka" id="2.2.1"><div class="sloka-number">2.2.1</div>
पूः स्त्री पुरीनगर्यौ वा पत्तनं पुटभेदनम्।<br/>
स्थानीयं निगमोऽन्यत्तु यन्मूलनगरात्पुरम्॥<br/>
</div>
<div class="sloka" id="2.2.2"><div class="sloka-number">2.2.2</div>
तच्छाखानगरं वेशो वेश्याजनसमाश्रयः।<br/>
आपणस्तु निषद्यायां विपणिः पण्यवीथिका॥<br/>
</div>
<div class="sloka" id="2.2.3"><div class="sloka-number">2.2.3</div>
रथ्या प्रतोली विशिखा स्याच्चयो वप्रमस्त्रियाम्।<br/>
प्राकारो वरणः सालः प्राचीनं प्रान्ततो वृतिः॥<br/>
</div>
<div class="sloka" id="2.2.4"><div class="sloka-number">2.2.4</div>
भित्तिः स्त्री कुड्यमेडूकं यदन्तर्न्यस्तकीकसम्।<br/>
गृहं गेहोदवसितं वेश्म सद्म निकेतनम्॥<br/>
</div>
<div class="sloka" id="2.2.5"><div class="sloka-number">2.2.5</div>
निशान्तवस्त्यसदनं भवनागारमन्दिरम्।<br/>
गृहाः पुंसि च भूम्न्येव निकाय्यनिलयालयाः॥<br/>
</div>
<div class="sloka" id="2.2.6"><div class="sloka-number">2.2.6</div>
वासः कुटी द्वयोः शाला सभा सञ्जवनं त्विदम्।<br/>
चतुःशालं मुनीनां तु पर्णशालोटजोऽस्त्रियाम्॥<br/>
</div>
<div class="sloka" id="2.2.7"><div class="sloka-number">2.2.7</div>
चैत्यमायतनं तुल्ये वाजिशाला तु मन्दुरा।<br/>
आवेशनं शिल्पिशाला प्रपा पानीयशालिका॥<br/>
</div>
<div class="sloka" id="2.2.8"><div class="sloka-number">2.2.8</div>
मठश्छात्रादिनिलयो गञ्जा तु मदिरागृहम्।<br/>
गर्भागारं वासगृहमरिष्टं सूतिकागृहम्।<br/>
कुट्टिमोऽस्त्री निबद्धा भूश्चन्द्रशाला शिरोगृहम्॥<br/>
</div>
<div class="sloka" id="2.2.9"><div class="sloka-number">2.2.9</div>
वातायनं गवाक्षोऽथ मण्डपोऽस्त्री जनाश्रयः।<br/>
हर्म्यादि धनिनां वासः प्रासादो देवभूभुजाम्॥<br/>
</div>
<div class="sloka" id="2.2.10"><div class="sloka-number">2.2.10</div>
सौधोऽस्त्री राजसदनमुपकार्योपकारिका।<br/>
स्वस्तिकः सर्वतोभद्रो नन्द्यावर्तादयोऽपि च॥<br/>
</div>
<div class="sloka" id="2.2.11"><div class="sloka-number">2.2.11</div>
विच्छन्दकः प्रभेदा हि भवन्तीश्वरसद्मनाम्।<br/>
स्त्र्यगारं भूभुजामन्तःपुरं स्यादवरोधनम्॥<br/>
</div>
<div class="sloka" id="2.2.12"><div class="sloka-number">2.2.12</div>
शुद्धान्तश्चावरोधश्च स्यादट्टः क्षौममस्त्रियाम्।<br/>
प्रघाणप्रघणालिन्दा बहिर्द्वारप्रकोष्ठके॥<br/>
</div>
<div class="sloka" id="2.2.13"><div class="sloka-number">2.2.13</div>
गृहावग्रहणी देहल्यङ्गणं चत्वराजिरे।<br/>
अधस्ताद्दारुणिशिला नासा दारूपरि स्थितम्॥<br/>
</div>
<div class="sloka" id="2.2.14"><div class="sloka-number">2.2.14</div>
प्रच्छन्नमन्तर्द्वारं स्यात्पक्षद्वारं तु पक्षकम्।<br/>
वलीकनीध्रे पटलप्रान्तेऽथ पटलं छदिः॥<br/>
</div>
<div class="sloka" id="2.2.15"><div class="sloka-number">2.2.15</div>
गोपानसी तु वलभी छादने वक्रदारुणि।<br/>
कपोतपालिकायां तु विटङ्कं पुन्नपुंसकम्॥<br/>
</div>
<div class="sloka" id="2.2.16"><div class="sloka-number">2.2.16</div>
स्त्री द्वार्द्वारं प्रतीहारः स्याद्वितर्दिस्तु वेदिका।<br/>
तोरणोऽस्त्री बहिर्द्वारम्पुरद्वारं तु गोपुरम्॥<br/>
</div>
<div class="sloka" id="2.2.17"><div class="sloka-number">2.2.17</div>
कूटं पूर्द्वारि यद्धस्तिनखस्तस्मिन्नथ त्रिषु।<br/>
कपाटमररं तुल्ये तद्विष्कम्भोऽर्गलं न ना॥<br/>
</div>
<div class="sloka" id="2.2.18"><div class="sloka-number">2.2.18</div>
आरोहणं स्यात्सोपानं निश्रेणिस्त्वधिरोहिणी।<br/>
संमार्जनी शोधनी स्यात्सङ्करोऽवकरस्तथा॥<br/>
</div>
<div class="sloka" id="2.2.19"><div class="sloka-number">2.2.19</div>
क्षिप्ते मुखं निःसरणं संनिवेशो निकर्षणम्।<br/>
समौ संवसथग्रामौ वेश्मभूर्वास्तुरस्त्रियाम्॥<br/>
</div>
<div class="sloka" id="2.2.20"><div class="sloka-number">2.2.20</div>
ग्रामान्तमुपशल्यं स्यात्सीमसीमे स्त्रियामुभे।<br/>
घोष आभीरपल्ली स्यात्पक्कणः शबरालयः॥<br/>
</div>
 इति पुरवर्गः

 अथ शैलवर्गः
<div class="sloka" id="2.3.1"><div class="sloka-number">2.3.1</div>
महीध्रे शिखरिक्ष्माभृदहार्यधरपर्वताः॥<br/>
अद्रिगोत्रगिरिग्रावाचलशैलशिलोच्चयाः॥<br/>
</div>
<div class="sloka" id="2.3.2"><div class="sloka-number">2.3.2</div>
लोकालोकश्चक्रवालस्त्रिकूटस्त्रिककुत्समौ।<br/>
अस्तस्तु चरमक्ष्माभृदुदयः पूर्वपर्वतः॥<br/>
</div>
<div class="sloka" id="2.3.3"><div class="sloka-number">2.3.3</div>
हिमवान्निषधो विन्ध्यो माल्यवान्पारियात्रिकः।<br/>
गन्धमादनमन्ये च हेमकूटादयो नगाः॥<br/>
</div>
<div class="sloka" id="2.3.4"><div class="sloka-number">2.3.4</div>
पाषाणप्रस्तरग्रावोपलाश्मानः शिला दृषत्।<br/>
कूटोऽस्त्री शिखरं शृङ्गं प्रपातस्त्वतटो भृगुः॥<br/>
</div>
<div class="sloka" id="2.3.5"><div class="sloka-number">2.3.5</div>
कटकोऽस्त्री नितम्बोऽद्रेः स्नुः प्रस्थः सानुरस्त्रियाम्।<br/>
उत्सः प्रस्रवणं वारिप्रवाहो निर्झरो झरः॥<br/>
</div>
<div class="sloka" id="2.3.6"><div class="sloka-number">2.3.6</div>
दरी तु कन्दरो वा स्त्री देवखातबिले गुहा।<br/>
गह्वरं गण्डशैलास्तु च्युताः स्थूलोपला गिरेः॥<br/>
दन्तकास्तु बहिस्तिर्यक्प्रदेशान्निर्गता गिरेः।<br/>
</div>
<div class="sloka" id="2.3.7"><div class="sloka-number">2.3.7</div>
खनिः स्त्रियामाकरः स्यात्पादाः प्रत्यन्तपर्वताः।<br/>
उपत्यकाद्रेरासन्ना भूमिरूर्ध्वमधित्यका॥<br/>
</div>
<div class="sloka" id="2.3.8"><div class="sloka-number">2.3.8</div>
धातुर्मनःशिलाद्यद्रेर्गैरिकं तु विशेषतः।<br/>
निकुञ्जकुञ्जौ वा क्लीबे लतादिपिहितोदरे॥<br/>
</div>
  इति शैलवर्गः

 अथ वनौषधिवर्गः
<div class="sloka" id="2.4.1"><div class="sloka-number">2.4.1</div>
अटव्यरण्यं विपिनं गहनं काननं वनम्।<br/>
महारण्यमरण्यानी गृहारामास्तु निष्कुटाः॥<br/>
</div>
<div class="sloka" id="2.4.2"><div class="sloka-number">2.4.2</div>
आरामः स्यादुपवनं कृत्रिमं वनमेव यत्।<br/>
अमात्यगणिकागेहोपवने वृक्षवाटिका॥<br/>
</div>
<div class="sloka" id="2.4.3"><div class="sloka-number">2.4.3</div>
पुमानाक्रीड उद्यानं राज्ञः साधारणं वनम्।<br/>
स्यादेतदेव प्रमदवनमन्तःपुरोचितम्॥<br/>
</div>
<div class="sloka" id="2.4.4"><div class="sloka-number">2.4.4</div>
वीथ्यालिरावलिः पङ्क्तिः श्रेणी लेखास्तु राजयः।<br/>
वन्या वनसमूहे स्यादङ्कुरोऽभिनवोद्भिदि॥<br/>
</div>
<div class="sloka" id="2.4.5"><div class="sloka-number">2.4.5</div>
वृक्षो महीरुहः शाखी विटपी पादपस्तरुः।<br/>
अनोकहः कुटः शालः पलाशी द्रुद्रुमागमाः॥<br/>
</div>
<div class="sloka" id="2.4.6"><div class="sloka-number">2.4.6</div>
वानस्पत्यः फलैः पुष्पात्तैरपुष्पाद्वनस्पतिः।<br/>
ओषध्यः फलपाकान्ताः स्युरवन्ध्यः फलेग्रहिः॥<br/>
</div>
<div class="sloka" id="2.4.7"><div class="sloka-number">2.4.7</div>
वन्ध्योऽफलोऽवकेशी च फलवान्फलिनः फली।<br/>
प्रफुल्लोत्फुल्लसंफुल्लव्याकोशविकचस्फुटाः॥<br/>
</div>
<div class="sloka" id="2.4.8"><div class="sloka-number">2.4.8</div>
फुल्लश्चैते विकसिते स्युरवन्ध्यादयस्त्रिषु।<br/>
स्थाणुर्वा ना ध्रुवः शङ्कुर्ह्रस्वशाखाशिफः क्षुपः॥<br/>
</div>
<div class="sloka" id="2.4.9"><div class="sloka-number">2.4.9</div>
अप्रकाण्डे स्तम्बगुल्मौ वल्ली तु व्रततिर्लता ।<br/>
लता प्रतानिनी वीरुद्गुल्मिन्युलप इत्यपि॥<br/>
</div>
<div class="sloka" id="2.4.10"><div class="sloka-number">2.4.10</div>
नगाद्यारोह उच्छ्राय उत्सेधश्चोच्छ्रयश्च सः।<br/>
अस्त्री प्रकाण्डः स्कन्धः स्यान्मूलाच्छाखावधिस्तरोः॥<br/>
</div>
<div class="sloka" id="2.4.11"><div class="sloka-number">2.4.11</div>
समे शाखालते स्कन्धशाखाशाले शिफाजटे।<br/>
शाखाशिफावरोहः स्यान्मूलाच्चाग्रं गता लता॥<br/>
</div>
<div class="sloka" id="2.4.12"><div class="sloka-number">2.4.12</div>
शिरोग्रं शिखरं वा ना मूलं बुध्नोऽङ्घ्रिनामकः।<br/>
सारो मज्जा नरि त्वक्स्त्री वल्कं वल्कलमस्त्रियाम्॥<br/>
</div>
<div class="sloka" id="2.4.13"><div class="sloka-number">2.4.13</div>
काष्ठं दार्विन्धनं त्वेध इध्ममेधः समित्स्त्रियाम्।<br/>
निष्कुहः कोटरं वा ना वल्लरिर्मञ्जरिः स्त्रियौ॥<br/>
</div>
<div class="sloka" id="2.4.14"><div class="sloka-number">2.4.14</div>
पत्रं पलाशं छदनं दलं पर्णं छदः पुमान्।<br/>
पल्लवोऽस्त्री किसलयं विस्तारो विटपोऽस्त्रियाम्॥<br/>
</div>
<div class="sloka" id="2.4.15"><div class="sloka-number">2.4.15</div>
वृक्षादीनां फलं सस्यं वृन्तं प्रसवबन्धनम्।<br/>
आमे फले शलाटुः स्याच्छुष्के वानमुभे त्रिषु॥<br/>
</div>
<div class="sloka" id="2.4.16"><div class="sloka-number">2.4.16</div>
क्षारको जालकं क्लीबे कलिका कोरकः पुमान्।<br/>
स्याद्गुच्छकस्तु स्तबकः कुङ्मलो मुकुलोऽस्त्रियाम्॥<br/>
</div>
<div class="sloka" id="2.4.17"><div class="sloka-number">2.4.17</div>
स्त्रियः सुमनसः पुष्पं प्रसूनं कुसुमं सुमम्।<br/>
मकरन्दः पुष्परसः परागः सुमनोरजः॥<br/>
</div>
<div class="sloka" id="2.4.18"><div class="sloka-number">2.4.18</div>
द्विहीनं प्रसवे सर्वं हरीतक्यादयः स्त्रियाम्।<br/>
आश्वत्थवैणवप्लाक्षनैयग्रोधैङ्गुदम्फले॥<br/>
</div>
<div class="sloka" id="2.4.19"><div class="sloka-number">2.4.19</div>
बार्हतं च फले जम्ब्वा जम्बूः स्त्री जम्बु जाम्बवम्।<br/>
पुष्पे जातीप्रभृतयः स्वलिङ्गाः व्रीहयः फले॥<br/>
</div>
<div class="sloka" id="2.4.20"><div class="sloka-number">2.4.20</div>
विदार्याद्यास्तु मूलेऽपि पुष्पे क्लीबेऽपि पाटला।<br/>
बोधिद्रुमश्चलदलः पिप्पलः कुञ्जराशनः॥<br/>
</div>
<div class="sloka" id="2.4.21"><div class="sloka-number">2.4.21</div>
अश्वत्थेऽथ कपित्थे स्युर्दधित्थग्राहिमन्मथाः।<br/>
तस्मिन्दधिफलः पुष्पफलदन्तशठावपि॥<br/>
</div>
<div class="sloka" id="2.4.22"><div class="sloka-number">2.4.22</div>
उदुम्बरो जन्तुफलो यज्ञाङ्गो हेमदुग्धकः।<br/>
कोविदारे चमरिकः कुद्दालो युगपत्रकः॥<br/>
</div>
<div class="sloka" id="2.4.23"><div class="sloka-number">2.4.23</div>
सप्तपर्णो विशालत्वक्शारदो विषमच्छदः।<br/>
आरग्वधे राजवृक्षशम्पाकचतुरङ्गुलाः॥<br/>
</div>
<div class="sloka" id="2.4.24"><div class="sloka-number">2.4.24</div>
आरेवतव्याधिघातकृतमालसुवर्णकाः।<br/>
स्युर्जम्बीरे दन्तशठजम्भजम्भीरजम्भलाः॥<br/>
</div>
<div class="sloka" id="2.4.25"><div class="sloka-number">2.4.25</div>
वरुणो वरणः सेतुस्तिक्तशाकः कुमारकः।<br/>
पुन्नागे पुरुषस्तुङ्गः केसरो देववल्लभः॥<br/>
</div>
<div class="sloka" id="2.4.26"><div class="sloka-number">2.4.26</div>
पारिभद्रे निम्बतरुर्मन्दारः पारिजातकः।<br/>
तिनिशे स्यन्दनो नेमी रथद्रुरतिमुक्तकः॥<br/>
</div>
<div class="sloka" id="2.4.27"><div class="sloka-number">2.4.27</div>
वञ्जुलश्चित्रकृच्चाथ द्वौ पीतनकपीतनौ।<br/>
आम्रातके मधूके तु गुडपुष्पमधुद्रुमौ॥<br/>
</div>
<div class="sloka" id="2.4.28"><div class="sloka-number">2.4.28</div>
वानप्रस्थमधुष्ठीलौ जलजेऽत्र मधूलकः।<br/>
पीलौ गुडफलः स्रंसी तस्मिंस्तु गिरिसम्भवे॥<br/>
</div>
<div class="sloka" id="2.4.29"><div class="sloka-number">2.4.29</div>
अक्षोटकन्दरालौ द्वावङ्कोटे तु निकोचकः।<br/>
पलाशे किंशुकः पर्णो वातपोतोऽथ वेतसे॥<br/>
</div>
<div class="sloka" id="2.4.30"><div class="sloka-number">2.4.30</div>
रथाभ्रपुष्पविदुरशीतवानीरवञ्जुलाः।<br/>
द्वौ परिव्याधविदुलौ नादेयी चाम्बुवेतसे॥<br/>
</div>
<div class="sloka" id="2.4.31"><div class="sloka-number">2.4.31</div>
शोभाञ्जने शिग्रुतीक्ष्णगन्धकाक्षीवमोचकाः।<br/>
रक्तोऽसौ मधुशिग्रुः स्यादरिष्टः फेनिलः समौ॥<br/>
</div>
<div class="sloka" id="2.4.32"><div class="sloka-number">2.4.32</div>
बिल्वे शाण्डिल्यशैलूषौ मालूरश्रीफलावपि।<br/>
प्लक्षो जटी पर्कटी स्यान्न्यग्रोधो बहुपाद्वटः॥<br/>
</div>
<div class="sloka" id="2.4.33"><div class="sloka-number">2.4.33</div>
गालवः शाबरो लोध्रस्तिरीटस्तिल्वमार्जनौ।<br/>
आम्रश्चूतो रसालोऽसौ सहकारोऽतिसौरभः॥<br/>
</div>
<div class="sloka" id="2.4.34"><div class="sloka-number">2.4.34</div>
कुम्भोलूखलकं क्लीबे कौशिको गुग्गुलुः पुरः।<br/>
शेलुः श्लेष्मातकः शीत उद्दालो बहुवारकः॥<br/>
</div>
<div class="sloka" id="2.4.35"><div class="sloka-number">2.4.35</div>
राजादनं प्रियालः स्यात्सन्नकद्रुर्धनुःपटः।<br/>
गम्भारी सर्वतोभद्रा काश्मरी मधुपर्णिका॥<br/>
</div>
<div class="sloka" id="2.4.36"><div class="sloka-number">2.4.36</div>
श्रीपर्णी भद्रपर्णी च काश्मर्यश्चाप्यथ द्वयोः।<br/>
कर्कन्धूर्बदरी कोलिः कोलं कुवलफेनिले॥<br/>
</div>
<div class="sloka" id="2.4.37"><div class="sloka-number">2.4.37</div>
सौवीरं बदरं घोण्टाप्यथ स्यात्स्वादुकण्टकः।<br/>
विकङ्कतः स्रुवावृक्षो ग्रन्थिलो व्याघ्रपादपि॥<br/>
</div>
<div class="sloka" id="2.4.38"><div class="sloka-number">2.4.38</div>
ऐरावतो नागरङ्गो नादेयी भूमिजम्बुका।<br/>
तिन्दुकः स्फूर्जकः कालस्कन्धश्च शितिसारके॥<br/>
</div>
<div class="sloka" id="2.4.39"><div class="sloka-number">2.4.39</div>
काकेन्दुः कुलकः काकतिन्दुकः काकपीलुके।<br/>
गोलीढो झाटलो घण्टापाटलिर्मोक्षमुष्ककौ॥<br/>
</div>
<div class="sloka" id="2.4.40"><div class="sloka-number">2.4.40</div>
तिलकः क्षुरकः श्रीमान्समौ पिचुलझावुकौ।<br/>
श्रीपर्णिका कुमुदिका कुम्भी कैटर्यकट्फलौ॥<br/>
</div>
<div class="sloka" id="2.4.41"><div class="sloka-number">2.4.41</div>
क्रमुकः पट्टिकाख्यः स्यात्पट्टी लाक्षाप्रसादनः।<br/>
तूदस्तु यूपः क्रमुको ब्रह्मण्यो ब्रह्मदारु च॥<br/>
</div>
<div class="sloka" id="2.4.42"><div class="sloka-number">2.4.42</div>
तूलं च नीपप्रियककदम्बास्तु हलिप्रियः।<br/>
वीरवृक्षोऽरुष्करोऽग्निमुखी भल्लातकी त्रिषु
</div>
<div class="sloka" id="2.4.43"><div class="sloka-number">2.4.43</div>
गर्दभाण्डे कन्दरालकपीतनसुपार्श्वकाः।<br/>
प्लक्षश्च तिन्तिडी चिञ्चाम्लिकाथो पीतसारके॥<br/>
</div>
<div class="sloka" id="2.4.44"><div class="sloka-number">2.4.44</div>
सर्जकासनबन्धूकपुष्पप्रियकजीवकाः।<br/>
साले तु सर्जकार्श्याश्वकर्णकाः सस्यसम्वरः॥<br/>
</div>
<div class="sloka" id="2.4.45"><div class="sloka-number">2.4.45</div>
नदीसर्जो वीरतरुरिन्द्रद्रुः ककुभोऽर्जुनः।<br/>
राजादनः फलाध्यक्षः क्षीरिकायामथ द्वयोः॥<br/>
</div>
<div class="sloka" id="2.4.46"><div class="sloka-number">2.4.46</div>
इङ्गुदी तापसतरुर्भूर्जे चर्मिमृदुत्वचौ।<br/>
पिच्छिला पूरणी मोचा स्थिरायुः शाल्मलिर्द्वयोः॥<br/>
</div>
<div class="sloka" id="2.4.47"><div class="sloka-number">2.4.47</div>
पिच्छा तु शाल्मलीवेष्टे रोचनः कूटशाल्मलिः।<br/>
चिरबिल्वो नक्तमालः करजश्च करञ्जके॥<br/>
</div>
<div class="sloka" id="2.4.48"><div class="sloka-number">2.4.48</div>
प्रकीर्यः पूतिकरजः पूतिकः कलिमारकः।<br/>
करञ्जभेदाः षड्ग्रन्थो मर्कट्यङ्गारवल्लरी॥<br/>
</div>
<div class="sloka" id="2.4.49"><div class="sloka-number">2.4.49</div>
रोही रोहितकः प्लीहशत्रुर्दाडिमपुष्पकः।<br/>
गायत्री बालतनयः खदिरो दन्तधावनः॥<br/>
</div>
<div class="sloka" id="2.4.50"><div class="sloka-number">2.4.50</div>
अरिमेदो विट्खदिरे कदरः खदिरे सिते।<br/>
सोमवल्कोऽप्यथ व्याघ्रपुच्छगन्धर्वहस्तकौ॥<br/>
</div>
<div class="sloka" id="2.4.51"><div class="sloka-number">2.4.51</div>
एरण्ड उरुबूकश्च रुचकश्चित्रकश्च सः।<br/>
चञ्चुः पञ्चाङ्गुलो मण्डवर्धमानव्यडम्बकाः॥<br/>
</div>
<div class="sloka" id="2.4.52"><div class="sloka-number">2.4.52</div>
अल्पा शमी शमीरः स्याच्छमीसक्तुफला शिवा।<br/>
पिण्डीतको मरुबकः श्वसनः करहाटकः॥<br/>
</div>
<div class="sloka" id="2.4.53"><div class="sloka-number">2.4.53</div>
शल्यश्च मदने शक्रपादपः पारिभद्रकः।<br/>
भद्रदारु द्रुकिलिमं पीतदारु च दारु च॥<br/>
</div>
<div class="sloka" id="2.4.54"><div class="sloka-number">2.4.54</div>
पूतिकाष्ठं च सप्त स्युर्देवदारुण्यथ द्वयोः।<br/>
पाटलिः पाटला मोघा काचस्थाली फलेरुहा॥<br/>
</div>
<div class="sloka" id="2.4.55"><div class="sloka-number">2.4.55</div>
कृष्णवृन्ता कुबेराक्षी श्यामा तु महिलाह्वया।<br/>
लता गोवन्दनी गुन्द्रा प्रियङ्गुः फलिनी फली॥<br/>
</div>
<div class="sloka" id="2.4.56"><div class="sloka-number">2.4.56</div>
विष्वक्सेना गन्धफली कारम्भा प्रियकश्च सा।<br/>
मण्डूकपर्णपत्रोर्णनटकट्वङ्गटुण्टुकाः॥<br/>
</div>
<div class="sloka" id="2.4.57"><div class="sloka-number">2.4.57</div>
स्योनाकशुकनासर्क्षदीर्घवृन्तकुटन्नटाः।<br/>
शोणकश्चारलौ तिष्यफला त्वामलकी त्रिषु॥<br/>
</div>
<div class="sloka" id="2.4.58"><div class="sloka-number">2.4.58</div>
अमृता च वयस्था च त्रिलिङ्गस्तु बिभीतकः॥<br/>
नाक्षस्तुषः कर्षफलो भूतावासः कलिद्रुमः।<br/>
</div>
<div class="sloka" id="2.4.59"><div class="sloka-number">2.4.59</div>
अभया त्वव्यथा पथ्या कायस्था पूतनामृता॥<br/>
हरीतकी हैमवती चेतकी श्रेयसी शिवा।<br/>
</div>
<div class="sloka" id="2.4.60"><div class="sloka-number">2.4.60</div>
पीतद्रुः सरलः पूतिकाष्ठं चाथ द्रुमोत्पलः॥<br/>
कर्णिकारः परिव्याधो लकुचो लिकुचो डहुः।<br/>
</div>
<div class="sloka" id="2.4.61"><div class="sloka-number">2.4.61</div>
पनसः कण्टकिफलो निचुलो हिज्जलोऽम्बुजः॥<br/>
काकोदुम्बरिका फल्गुर्मलयूर्जघनेफला।<br/>
</div>
<div class="sloka" id="2.4.62"><div class="sloka-number">2.4.62</div>
अरिष्टः सर्वतोभद्रहिङ्गुनिर्यासमालकाः॥<br/>
पिचुमन्दश्च निम्बेऽथ पिच्छिलागुरुशिंशपा।<br/>
</div>
<div class="sloka" id="2.4.63"><div class="sloka-number">2.4.63</div>
कपिला भस्मगर्भा सा शिरीषस्तु कपीतनः।<br/>
भण्डिलोऽप्यथ चाम्पेयश्चम्पको हेमपुष्पकः॥<br/>
</div>
<div class="sloka" id="2.4.64"><div class="sloka-number">2.4.64</div>
एतस्य कलिका गन्धफली स्यादथ केसरे।<br/>
बकुलो वञ्जुलोऽशोके समौ करकदाडिमौ॥<br/>
</div>
<div class="sloka" id="2.4.65"><div class="sloka-number">2.4.65</div>
चाम्पेयः केसरो नागकेसरः काञ्चनाह्वयः।<br/>
जया जयन्ती तर्कारी नादेयी वैजयन्तिका॥<br/>
</div>
<div class="sloka" id="2.4.66"><div class="sloka-number">2.4.66</div>
श्रीपर्णमग्निमन्थः स्यात्कर्णिका गणिकारिका।<br/>
जयोऽथ कुटजः शक्रो वत्सको गिरिमल्लिका॥<br/>
</div>
<div class="sloka" id="2.4.67"><div class="sloka-number">2.4.67</div>
एतस्यैव कलिङ्गेन्द्रयवभद्रयवं फले।<br/>
कृष्णपाकफलाविग्नसुषेणाः करमर्दके॥<br/>
</div>
<div class="sloka" id="2.4.68"><div class="sloka-number">2.4.68</div>
कालस्कन्धस्तमालः स्यात्तापिच्छोऽप्यथ सिन्दुके।<br/>
सिन्दुवारेन्द्रसुरसौ निर्गुण्डीन्द्राणिकेत्यपि॥<br/>
</div>
<div class="sloka" id="2.4.69"><div class="sloka-number">2.4.69</div>
वेणी खरा गरी देवताडो जीमूत इत्यपि।<br/>
श्रीहस्तिनी तु भूरुण्डी तृणशून्यं तु मल्लिका॥<br/>
</div>
<div class="sloka" id="2.4.70"><div class="sloka-number">2.4.70</div>
भूपदी शीतभीरुश्च सैवास्फोटा वनोद्भवा।<br/>
शेफालिका तु सुवहा निर्गुण्डी नीलिका च सा॥<br/>
</div>
<div class="sloka" id="2.4.71"><div class="sloka-number">2.4.71</div>
सितासौ श्वेतसुरसा भूतवेश्यथ मागधी।<br/>
गणिका यूथिकाम्बष्ठा सा पीता हेमपुष्पिका॥<br/>
</div>
<div class="sloka" id="2.4.72"><div class="sloka-number">2.4.72</div>
अतिमुक्तः पुण्ड्रकः स्याद्वासन्ती माधवी लता।<br/>
सुमना मालती जातिः सप्तला नवमालिका॥<br/>
</div>
<div class="sloka" id="2.4.73"><div class="sloka-number">2.4.73</div>
माध्यं कुन्दं रक्तकस्तु बन्धूको बन्धुजीवकः।<br/>
सहा कुमारी तरणिरम्लानस्तु महासहा॥<br/>
</div>
<div class="sloka" id="2.4.74"><div class="sloka-number">2.4.74</div>
तत्र शोणे कुरबकस्तत्र पीते कुरण्टकः।<br/>
नीली झिण्टी द्वयोर्बाणा दासी चार्तगलश्च सा॥<br/>
</div>
<div class="sloka" id="2.4.75"><div class="sloka-number">2.4.75</div>
सैरेयकस्तु झिण्टी स्यात्तस्मिन्कुरबकोऽरुणे।<br/>
पीता कुरण्टको झिण्टी तस्मिन्सहचरी द्वयोः॥<br/>
</div>
<div class="sloka" id="2.4.76"><div class="sloka-number">2.4.76</div>
ओण्ड्रपुष्पं जपापुष्पं वज्रपुष्पं तिलस्य यत्।<br/>
प्रतिहासशतप्रासचण्डातहयमारकाः॥<br/>
</div>
<div class="sloka" id="2.4.77"><div class="sloka-number">2.4.77</div>
करवीरे करीरे तु क्रकरग्रन्थिलावुभौ।<br/>
उन्मत्तः कितवो धूर्तो धत्तूरः कनकाह्वयः॥<br/>
</div>
<div class="sloka" id="2.4.78"><div class="sloka-number">2.4.78</div>
मातुलो मदनश्चास्य फले मातुलपुत्रकः।<br/>
फलपूरो बीजपूरो रुचको मातुलुङ्गके॥<br/>
</div>
<div class="sloka" id="2.4.79"><div class="sloka-number">2.4.79</div>
समीरणो मरुबकः प्रस्थपुष्पः फणिज्जकः।<br/>
जम्बीरोऽप्यथ पर्णासे कठिञ्जरकुठेरकौ॥<br/>
</div>
<div class="sloka" id="2.4.80"><div class="sloka-number">2.4.80</div>
सितेऽर्जकोऽत्र पाठी तु चित्रको वह्निसंज्ञकः।<br/>
अर्काह्ववसुकास्फोटगणरूपविकीरणाः॥<br/>
</div>
<div class="sloka" id="2.4.81"><div class="sloka-number">2.4.81</div>
मन्दारश्चार्कपर्णोऽत्र शुक्लेऽलर्कप्रतापसौ।<br/>
शिवमल्ली पाशुपत एकाष्ठीलो बुको वसुः॥<br/>
</div>
<div class="sloka" id="2.4.82"><div class="sloka-number">2.4.82</div>
वन्दा वृक्षादनी वृक्षरुहा जीवन्तिकेत्यपि।<br/>
वत्सादनी छिन्नरुहा गुडूची तन्त्रिकामृता॥<br/>
</div>
<div class="sloka" id="2.4.83"><div class="sloka-number">2.4.83</div>
जीवन्तिका सोमवल्ली विशल्या मधुपर्ण्यपि।<br/>
मूर्वा देवी मधुरसा मोरटा तेजनी स्रवा॥<br/>
</div>
<div class="sloka" id="2.4.84"><div class="sloka-number">2.4.84</div>
मधूलिका मधुश्रेणी गोकर्णी पीलुपर्ण्यपि।<br/>
पाटाम्बष्टा विद्धकर्णी स्थापनी श्रेयसी रसा॥<br/>
</div>
<div class="sloka" id="2.4.85"><div class="sloka-number">2.4.85</div>
एकाष्ठीला पापचेली प्राचीना वनतिक्तिका।<br/>
कटुः कटम्भराशोकरोहिणी कटुरोहिणी॥<br/>
</div>
<div class="sloka" id="2.4.86"><div class="sloka-number">2.4.86</div>
मत्स्यपित्ता कृष्णभेदी चक्राङ्गी शकुलादनी।<br/>
आत्मगुप्ताजहाव्यण्डा कण्डुरा प्रावृषायणी॥<br/>
</div>
<div class="sloka" id="2.4.87"><div class="sloka-number">2.4.87</div>
ऋष्यप्रोक्ता शूकशिम्बिः कपिकच्छुश्च मर्कटी।<br/>
चित्रोपचित्रा न्यग्रोधी द्रवन्ती शम्बरी वृषा॥<br/>
</div>
<div class="sloka" id="2.4.88"><div class="sloka-number">2.4.88</div>
प्रत्यक्श्रेणी सुतश्रेणी रण्डा मूषिकपर्ण्यपि।<br/>
अपामार्गः शैखरिको धामार्गवमयूरकौ॥<br/>
</div>
<div class="sloka" id="2.4.89"><div class="sloka-number">2.4.89</div>
प्रत्यक्पर्णी केशपर्णी किणिही खरमञ्जरी।<br/>
हञ्जिका ब्राम्हणी पद्मा भर्गी ब्राह्मणयष्टिका॥<br/>
</div>
<div class="sloka" id="2.4.90"><div class="sloka-number">2.4.90</div>
अङ्गारवल्ली बालेयशाकबर्बरवर्धकाः।<br/>
मञ्जिष्टा विकसा जिङ्गी समङ्गा कालमेषिका॥<br/>
</div>
<div class="sloka" id="2.4.91"><div class="sloka-number">2.4.91</div>
मण्डूकपर्णी भण्डीरी भण्डी योजनवल्ल्यपि।<br/>
यासो यवासो दुःस्पर्शो धन्वयासः कुनाशकः॥<br/>
</div>
<div class="sloka" id="2.4.92"><div class="sloka-number">2.4.92</div>
रोदनी कच्छुरानन्ता समुद्रान्ता दुरालभा।<br/>
पृश्निपर्णी पृथक्पर्णी चित्रपर्ण्यङ्घ्रिवल्लिका॥<br/>
</div>
<div class="sloka" id="2.4.93"><div class="sloka-number">2.4.93</div>
क्रोष्टुविन्ना सिंहपुच्छी कलशिर्धावनिर्गुहा।<br/>
निदिग्धिका स्पृशी व्याघ्री बृहती कण्टकारिका॥<br/>
</div>
<div class="sloka" id="2.4.94"><div class="sloka-number">2.4.94</div>
प्रचोदनी कुली क्षुद्रा दुःस्पर्शा राष्ट्रिकेत्यपि।<br/>
नीली काला क्लीतकिका ग्रामीणा मधुपर्णिका॥<br/>
</div>
<div class="sloka" id="2.4.95"><div class="sloka-number">2.4.95</div>
रञ्जनी श्रीफली तुत्था द्रोणी दोला च नीलिनी।<br/>
अवल्गुजः सोमराजी सुवल्लिः सोमवल्लिका॥<br/>
</div>
<div class="sloka" id="2.4.96"><div class="sloka-number">2.4.96</div>
कालमेषी कृष्णफली बाकुची पूतिफल्यपि।<br/>
कृष्णोपकुल्या वैदेही मागधी चपला कणा॥<br/>
</div>
<div class="sloka" id="2.4.97"><div class="sloka-number">2.4.97</div>
उषणा पिप्पली शौण्डी कोलाथ करिपिप्पली।<br/>
कपिवल्ली कोलवल्ली श्रेयसी वशिरः पुमान्॥<br/>
</div>
<div class="sloka" id="2.4.98"><div class="sloka-number">2.4.98</div>
चव्यं तु चविका काकचिञ्चीगुञ्जे तु कृष्णला।<br/>
पलङ्कषा त्विक्षुगन्धा श्वदंष्ट्रा स्वादुकण्टकः॥<br/>
</div>
<div class="sloka" id="2.4.99"><div class="sloka-number">2.4.99</div>
गोकण्टको गोक्षुरको वनशृङ्गाट इत्यपि।<br/>
विश्वा विषा प्रतिविषातिविषोपविषारुणा॥<br/>
</div>
<div class="sloka" id="2.4.100"><div class="sloka-number">2.4.100</div>
शृङ्गी महौषधं चाथ क्षीरावी दुग्धिका समे।<br/>
शतमूली बहुसुताभीरूरिन्दीवरी वरी॥<br/>
</div>
<div class="sloka" id="2.4.101"><div class="sloka-number">2.4.101</div>
 ऋष्यप्रोक्ताभीरुपत्रीनारायण्यः शतावरी।<br/>
अहेरुरथ पीतद्रुकालीयकहरिद्रवः॥<br/>
</div>
<div class="sloka" id="2.4.102"><div class="sloka-number">2.4.102</div>
दार्वी पचम्पचा दारुहरिद्रा पर्जनीत्यपि।<br/>
वचोग्रगन्धा षड्ग्रन्था गोलोमी शतपर्विका॥<br/>
</div>
<div class="sloka" id="2.4.103"><div class="sloka-number">2.4.103</div>
शुक्ला हैमवती वैद्यमातृसिंह्यौ तु वाशिका।<br/>
वृषोऽटरूषः सिंहास्यो वासको वाजिदन्तकः॥<br/>
</div>
<div class="sloka" id="2.4.104"><div class="sloka-number">2.4.104</div>
आस्फोटा गिरिकर्णी स्याद्विष्णुक्रान्तापराजिता।<br/>
इक्षुगन्धा तु काण्डेक्षुकोकिलाक्षेक्षुरक्षुराः॥<br/>
</div>
<div class="sloka" id="2.4.105"><div class="sloka-number">2.4.105</div>
शालेयः स्याच्छीतशिवश्छत्रा मधुरिका मिसिः।<br/>
मिश्रेयाप्यथ सीहुण्डो वज्रः स्नुक्स्त्री स्नुही गुडा॥<br/>
</div>
<div class="sloka" id="2.4.106"><div class="sloka-number">2.4.106</div>
समन्तदुग्धाथो वेल्लममोघा चित्रतण्डुला।<br/>
तण्डुलश्च कृमिघ्नश्च विडङ्गं पुन्नपुंसकम्॥<br/>
</div>
<div class="sloka" id="2.4.107"><div class="sloka-number">2.4.107</div>
बला वाट्यालका घण्टारवा तु शणपुष्पिका।<br/>
मृद्वीका गोस्तनी द्राक्षा स्वाद्वी मधुरसेति च॥<br/>
</div>
<div class="sloka" id="2.4.108"><div class="sloka-number">2.4.108</div>
सर्वानुभूतिः सरला त्रिपुटा त्रिवृता त्रिवृत्।<br/>
त्रिभण्डी  रोचनी श्यामापालिन्द्यौ तु सुषेणिका॥<br/>
</div>
<div class="sloka" id="2.4.109"><div class="sloka-number">2.4.109</div>
काला मसूरविदलार्धचन्द्रा कालमेषिका।<br/>
मधुकं क्लीतकं यष्टिमधुकं मधुयष्टिका॥<br/>
</div>
<div class="sloka" id="2.4.110"><div class="sloka-number">2.4.110</div>
विदारी क्षीरशुक्लेक्षुगन्धा क्रोष्टी च या सिता।<br/>
अन्या क्षीरविदारी स्यान्महाश्वेतर्क्षगन्धिका॥<br/>
</div>
<div class="sloka" id="2.4.111"><div class="sloka-number">2.4.111</div>
लाङ्गली शारदी तोयपिप्पली शकुलादनी।<br/>
खराश्वा कारवी दीप्यो मयूरो लोचमस्तकः॥<br/>
</div>
<div class="sloka" id="2.4.112"><div class="sloka-number">2.4.112</div>
गोपी श्यामा शारिवा स्यादनन्तोत्पलशारिवा।<br/>
योग्यमृद्धिः सिद्धिलक्ष्म्यौ वृद्धेरप्याह्वया इमे॥<br/>
</div>
<div class="sloka" id="2.4.113"><div class="sloka-number">2.4.113</div>
कदली वारणबुसा रम्भा मोचांशुमत्फला।<br/>
काष्ठीला मुद्गपर्णी तु काकमुद्गा सहेत्यपि॥<br/>
</div>
<div class="sloka" id="2.4.114"><div class="sloka-number">2.4.114</div>
वार्ताकी हिङ्गुली सिंही भण्टाकी दुष्प्रधर्षिणी।<br/>
नाकुली सुरसा रास्ना सुगन्धा गन्धनाकुली॥<br/>
</div>
<div class="sloka" id="2.4.115"><div class="sloka-number">2.4.115</div>
नकुलेष्टा भुजङ्गाक्षी छत्राकी सुवहा च सा।<br/>
विदारिगन्धांशुमती सालपर्णी स्थिरा ध्रुवा॥<br/>
</div>
<div class="sloka" id="2.4.116"><div class="sloka-number">2.4.116</div>
तुण्डिकेरी समुद्रान्ता कार्पासी बदरेति च।<br/>
भारद्वाजी तु सा वन्या शृङ्गी तु ऋषभो वृषः॥<br/>
</div>
<div class="sloka" id="2.4.117"><div class="sloka-number">2.4.117</div>
गाङ्गेरुकी नागबला झषा ह्रस्वगवेधुका।<br/>
धामार्गवो घोषकः स्यान्महाजाली स पीतकः॥<br/>
</div>
<div class="sloka" id="2.4.118"><div class="sloka-number">2.4.118</div>
ज्योत्स्नी पटोलिका जाली नादेयी भूमिजम्बुका।<br/>
स्याल्लाङ्गलिक्यग्निशिखा काकाङ्गी काकनासिका॥<br/>
</div>
<div class="sloka" id="2.4.119"><div class="sloka-number">2.4.119</div>
गोधापदी तु सुवहा मुसली तालमूलिका।<br/>
अजशृङ्गी विषाणी स्याद्गोजिह्वादार्विके समे॥<br/>
</div>
<div class="sloka" id="2.4.120"><div class="sloka-number">2.4.120</div>
ताम्बूलवल्ली तम्बूली नागवल्ल्यप्यथ द्विजा।<br/>
हरेणू रेणुका कौन्ती कपिला भस्मगन्धिनी॥<br/>
</div>
<div class="sloka" id="2.4.121"><div class="sloka-number">2.4.121</div>
एलावालुकमैलेयं सुगन्धि हरिवालुकम्।<br/>
वालुकं चाथ पालङ्क्यां मुकुन्दः कुन्दकुन्दुरू॥<br/>
</div>
<div class="sloka" id="2.4.122"><div class="sloka-number">2.4.122</div>
बालं ह्रीबेरबर्हिष्ठोदीच्यं केशाम्बुनाम च।<br/>
कालानुसार्यवृद्धाश्मपुष्पशीतशिवानि तु॥<br/>
</div>
<div class="sloka" id="2.4.123"><div class="sloka-number">2.4.123</div>
शैलेयं तालपर्णी तु दैत्या गन्धकुटी मुरा।<br/>
गन्धिनी गजभक्ष्या तु सुवहा सुरभी रसा॥<br/>
</div>
<div class="sloka" id="2.4.124"><div class="sloka-number">2.4.124</div>
महेरणा कुन्दुरुकी सल्लकी ह्लादिनीति च।<br/>
अग्निज्वालासुभिक्षे तु धातकी धातुपुष्पिका॥<br/>
</div>
<div class="sloka" id="2.4.125"><div class="sloka-number">2.4.125</div>
पृथ्वीका चन्द्रवालैला निष्कुटिर्बहिलाथ सा।<br/>
सूक्ष्मोपकुञ्चिका तुत्था कोरङ्गी त्रिपुटा त्रुटिः॥<br/>
</div>
<div class="sloka" id="2.4.126"><div class="sloka-number">2.4.126</div>
व्याधिः कुष्टं पारिभाव्यं वाप्यं पाकलमुत्पलम्।<br/>
शङ्खिनी चोरपुष्पी स्यात्केशिन्यथ वितुन्नकः॥<br/>
</div>
<div class="sloka" id="2.4.127"><div class="sloka-number">2.4.127</div>
झटामलाज्झटा ताली शिवा तामलकीति च।<br/>
प्रपौण्डरीकं पौण्डर्यमथ तुन्नः कुबेरकः॥<br/>
</div>
<div class="sloka" id="2.4.128"><div class="sloka-number">2.4.128</div>
कुणिः कच्छः कान्तलको नन्दिवृक्षोऽथ राक्षसी।<br/>
चण्डा धनहरी क्षेमदुष्पत्रगणहासकाः॥<br/>
</div>
<div class="sloka" id="2.4.129"><div class="sloka-number">2.4.129</div>
व्याडायुधं व्याघ्रनखं करजं चक्रकारकम्।<br/>
सुषिरा विद्रुमलता कपोताङ्घ्रिर्नटी नली॥<br/>
</div>
<div class="sloka" id="2.4.130"><div class="sloka-number">2.4.130</div>
धमन्यञ्जनकेशी च हनुर्हट्टविलासिनी।<br/>
शुक्तिः शङ्खः खुरः कोलदलं नखमथाढकी॥<br/>
</div>
<div class="sloka" id="2.4.131"><div class="sloka-number">2.4.131</div>
काक्षी मृत्स्ना तुवरिका मृत्तालकसुराष्ट्रजे।<br/>
कुटन्नटं दाशपुरं वानेयं परिपेलवम्॥<br/>
</div>
<div class="sloka" id="2.4.132"><div class="sloka-number">2.4.132</div>
प्लवगोपुरगोनर्दकैवर्तीमुस्तकानि च।<br/>
ग्रन्थिपर्णं शुकं बर्हं  पुष्पं स्थौणेयकुक्कुरे॥<br/>
</div>
<div class="sloka" id="2.4.133"><div class="sloka-number">2.4.133</div>
मरुन्माला तु पिशुना स्पृक्का देवी लता लघुः।<br/>
समुद्रान्ता वधूः कोटिवर्षा लङ्कोपिकेत्यपि॥<br/>
</div>
<div class="sloka" id="2.4.134"><div class="sloka-number">2.4.134</div>
तपस्विनी जटामांसी जटिला लोमशा मिसी।<br/>
त्वक्पत्रमुत्कटं भृङ्गं त्वचं चोचं वराङ्गकम्॥<br/>
</div>
<div class="sloka" id="2.4.135"><div class="sloka-number">2.4.135</div>
कर्चूरको द्राविडकः काल्पको वेधमुख्यकः।<br/>
ओषध्यो जातिमात्रे स्युरजातौ सर्वमौषधम्॥<br/>
</div>
<div class="sloka" id="2.4.136"><div class="sloka-number">2.4.136</div>
शाकाख्यं पत्रपुष्पादि तण्डुलीयोऽल्पमारिषः।<br/>
विशल्याग्निशिखानन्ता फलिनी शक्रपुष्पिका॥<br/>
</div>
<div class="sloka" id="2.4.137"><div class="sloka-number">2.4.137</div>
स्याद्दक्षगन्धा छगलान्त्र्यावेगी वृद्धदारकः।<br/>
जुङ्गो ब्रम्ही तु मत्स्याक्षी वयस्था सोमवल्लरी॥<br/>
</div>
<div class="sloka" id="2.4.138"><div class="sloka-number">2.4.138</div>
पटुपर्णी हैमवती स्वर्णक्षीरी हिमावती।<br/>
हयपुच्छी तु काम्बोजी माषपर्णी महासहा॥<br/>
</div>
<div class="sloka" id="2.4.139"><div class="sloka-number">2.4.139</div>
तुण्डिकेरी रक्तफला बिम्बिका पीलुपर्ण्यपि।<br/>
बर्बरा  कबरी तुङ्गी खरपुष्पाजगन्धिका॥<br/>
</div>
<div class="sloka" id="2.4.140"><div class="sloka-number">2.4.140</div>
एलापर्णी  तु सुवहा रास्ना युक्तरसा च सा।<br/>
चाङ्गेरी चुक्रिका दन्तशठाम्बष्ठाम्ललोणिका॥<br/>
</div>
<div class="sloka" id="2.4.141"><div class="sloka-number">2.4.141</div>
सहस्रवेधी चुक्रोऽम्लवेतसः शतवेध्यपि।<br/>
नमस्कारी गण्डकारी समङ्गा खदिरेत्यपि॥<br/>
</div>
<div class="sloka" id="2.4.142"><div class="sloka-number">2.4.142</div>
जीवन्ती जीवनी जीवा जीवनीया मधुस्रवा।<br/>
कूर्चशीर्षो मधुरकः शृङ्गह्रस्वाङ्गजीवकाः॥<br/>
</div>
<div class="sloka" id="2.4.143"><div class="sloka-number">2.4.143</div>
किराततिक्तो भूनिम्बोऽनार्यतिक्तोऽथ सप्तला।<br/>
विमला सातला भूरिफेना चर्मकषेत्यपि॥<br/>
</div>
<div class="sloka" id="2.4.144"><div class="sloka-number">2.4.144</div>
वायसोली स्वादुरसा वयस्थाथ मकूलकः।<br/>
निकुम्भो दन्तिका प्रत्यक्श्रेण्युदुम्बरपर्ण्यपि॥<br/>
</div>
<div class="sloka" id="2.4.145"><div class="sloka-number">2.4.145</div>
अजमोदा तूग्रगन्धा ब्रह्मदर्भा यवानिका।<br/>
मूले पुष्करकाश्मीरपद्मपत्राणि पौष्करे॥<br/>
</div>
<div class="sloka" id="2.4.146"><div class="sloka-number">2.4.146</div>
अव्यथातिचरा पद्मा चारटी पद्मचारिणी।<br/>
काम्पिल्यः कर्कशश्चन्द्रो रक्ताङ्गो रोचनीत्यपि॥<br/>
</div>
<div class="sloka" id="2.4.147"><div class="sloka-number">2.4.147</div>
प्रपुन्नाडस्त्वेडगजो दद्रुघ्नश्चक्रमर्दकः।<br/>
पद्माट उरणाख्यश्च पलाण्डुस्तु सुकन्दकः॥<br/>
</div>
<div class="sloka" id="2.4.148"><div class="sloka-number">2.4.148</div>
लतार्कदुद्रुमौ तत्र हरितेऽथ महौषधम्।<br/>
लशुनं गृञ्जनारिष्टमहाकन्दरसोनकाः॥<br/>
</div>
<div class="sloka" id="2.4.149"><div class="sloka-number">2.4.149</div>
पुनर्नवा तु शोथघ्नी वितुन्नं सुनिषण्णकम्।<br/>
स्याद्वातकः शीतलोऽपराजिता शणपर्ण्यपि॥<br/>
</div>
<div class="sloka" id="2.4.150"><div class="sloka-number">2.4.150</div>
पारावताङ्घ्रिः कटभी पण्या ज्योतिष्मती लता।<br/>
वार्षिकं त्रायमाणा स्यात्त्रायन्ती बलभद्रिका॥<br/>
</div>
<div class="sloka" id="2.4.151"><div class="sloka-number">2.4.151</div>
विष्वक्सेनप्रिया गृष्टिर्वाराही बदरेत्यपि।<br/>
मार्कवो भृङ्गराजः स्यात्काकमाची तु वायसी॥<br/>
</div>
<div class="sloka" id="2.4.152"><div class="sloka-number">2.4.152</div>
शतपुष्पा सितच्छत्रातिच्छत्रा मधुरा मिसिः।<br/>
अवाक्पुष्पी कारवी च सरणा तु प्रसारिणी॥<br/>
</div>
<div class="sloka" id="2.4.153"><div class="sloka-number">2.4.153</div>
तस्यां कटम्भरा राजबला भद्रबलेत्यपि।<br/>
जनी जतूका रजनी जतुकृच्चक्रवर्तिनी॥<br/>
</div>
<div class="sloka" id="2.4.154"><div class="sloka-number">2.4.154</div>
संस्पर्शाथ शटी गन्धमूली षड्ग्रन्थिकेत्यपि।<br/>
कर्चूरोऽपि पलाशोऽथ कारवेल्लः कठिल्लकः॥<br/>
</div>
<div class="sloka" id="2.4.155"><div class="sloka-number">2.4.155</div>
सुषवी चाथ कुलकं पतोलस्तिक्तकः पटुः।<br/>
कूष्माण्डकस्तु कर्कारुरुर्वारुः कर्कटी स्त्रियौ॥<br/>
</div>
<div class="sloka" id="2.4.156"><div class="sloka-number">2.4.156</div>
इक्ष्वाकुः कटुतुम्बी स्यात्तुम्ब्यलाबूरुभे समे।<br/>
चित्रा गवाक्षी गोडुम्बा विशाला त्विन्द्रवारुणी॥<br/>
</div>
<div class="sloka" id="2.4.157"><div class="sloka-number">2.4.157</div>
अर्शोघ्नः सूरणः कन्दो गण्डीरस्तु समष्ठिला।<br/>
कलम्ब्युपोदिका स्त्री तु मूलकं हिलमोचिका॥<br/>
</div>
<div class="sloka" id="2.4.158"><div class="sloka-number">2.4.158</div>
वास्तुकं शाकभेदाः स्युर्दूर्वा तु शतपर्विका।<br/>
सहस्रवीर्याभार्गव्यौ रुहानन्ताथ सा सिता॥<br/>
</div>
<div class="sloka" id="2.4.159"><div class="sloka-number">2.4.159</div>
गोलोमी शतवीर्या च गण्डाली शकुलाक्षका।<br/>
कुरुविन्दो मेघनामा मुस्ता मुस्तकमस्त्रियाम्॥<br/>
</div>
<div class="sloka" id="2.4.160"><div class="sloka-number">2.4.160</div>
स्याद्भद्रमुस्तको गुन्द्रा चूडाला  चक्रलोच्चटा।<br/>
वंशे त्वक्सारकर्मारत्वचिसारतृणध्वजाः॥<br/>
</div>
<div class="sloka" id="2.4.161"><div class="sloka-number">2.4.161</div>
शतपर्वा यवफलो वेणुमस्करतेजनाः।<br/>
वेणवः कीचकास्ते स्युर्ये स्वनन्त्यनिलोद्धताः॥<br/>
</div>
<div class="sloka" id="2.4.162"><div class="sloka-number">2.4.162</div>
ग्रन्थिर्ना पर्वपरुषी गुन्द्रस्तेजनकः शरः।<br/>
नडस्तु धमनः पोटगलोऽथो काशमस्त्रियाम्॥<br/>
</div>
<div class="sloka" id="2.4.163"><div class="sloka-number">2.4.163</div>
इक्षुगन्धा पोटगलः पुंसि भूम्नि तु बल्वजाः।<br/>
रसाल इक्षुस्तद्भेदाः पुण्ड्रकान्तारकादयः॥<br/>
</div>
<div class="sloka" id="2.4.164"><div class="sloka-number">2.4.164</div>
स्याद्वीरणं वीरतरं मूलेऽस्योशीरमस्त्रियाम्।<br/>
अभयं नलदं सेव्यममृणालं जलाशयम्॥<br/>
</div>
<div class="sloka" id="2.4.165"><div class="sloka-number">2.4.165</div>
लामज्जकं लघुलयमवदाहेष्टकापथे।<br/>
नडादयस्तृणं गर्मुच्छ्यामाकप्रमुखा अपि॥<br/>
</div>
<div class="sloka" id="2.4.166"><div class="sloka-number">2.4.166</div>
अस्त्री कुशं कुथो दर्भः पवित्रमथ कत्तृणम्।<br/>
पौरसौगन्धिकध्यामदेवजग्धकरौहिषम्॥<br/>
</div>
<div class="sloka" id="2.4.167"><div class="sloka-number">2.4.167</div>
छत्रातिच्छत्रपालघ्नौ मालातृणकभूस्तृणे।<br/>
शष्पं बालतृणम्घासो यवसं तृणमर्जुनम्॥<br/>
</div>
<div class="sloka" id="2.4.168"><div class="sloka-number">2.4.168</div>
तृणानां संहतिस्तृण्या नड्या तु नडसंहतिः।<br/>
तृणराजाह्वयस्तालो नालिकेरस्तु लाङ्गली॥<br/>
</div>
<div class="sloka" id="2.4.169"><div class="sloka-number">2.4.169</div>
घोण्टा तु पूगः क्रमुको गुवाकः खपुरोऽस्य तु।<br/>
फलमुद्वेगमेते च हिन्तालसहितास्त्रयः॥<br/>
</div>
<div class="sloka" id="2.4.170"><div class="sloka-number">2.4.170</div>
खर्जूरः केतकी ताली खर्जुरी च तृणद्रुमाः।<br/>
</div>
 इति वनौषधिवर्गः॥<br/>

 अथ सिंहादि वर्गः॥<br/>
<div class="sloka" id="2.5.1"><div class="sloka-number">2.5.1</div>
सिंहो मृगेन्द्रः पञ्चास्यो हर्यक्षः केसरी हरिः।<br/>
कण्ठीरवो मृगारिपुर्मृगदृष्टिर्मृगाशनः।<br/>
पुण्डरीकः पञ्चनखचित्रकायमृगद्विषः।<br/>
शार्दूलद्वीपिनौ व्याघ्रे तरक्षुस्तु मृगादनः॥<br/>
</div>
<div class="sloka" id="2.5.2"><div class="sloka-number">2.5.2</div>
वराहः सूकरो घृष्टिः कोलः पोत्री किरिः किटिः।<br/>
दंष्ट्री घोणी स्तब्धरोमा क्रोडो भूदार इत्यपि॥<br/>
</div>
<div class="sloka" id="2.5.3"><div class="sloka-number">2.5.3</div>
कपिप्लवङ्गप्लवगशाखामृगवलीमुखाः।<br/>
मर्कटो वानरः कीशो वनौका अथ भल्लुके॥<br/>
</div>
<div class="sloka" id="2.5.4"><div class="sloka-number">2.5.4</div>
ऋक्षाच्छभल्लभल्लूका गण्डके खड्गखड्गिनौ।<br/>
लुलायो महिषो वाहद्विषत्कासरसैरिभाः॥<br/>
</div>
<div class="sloka" id="2.5.5"><div class="sloka-number">2.5.5</div>
स्त्रियां शिवा भूरिमायगोमायुमृगधूर्तकाः।<br/>
शृगालवञ्चकक्रोष्टुफेरुफेरवजम्बुकाः॥<br/>
</div>
<div class="sloka" id="2.5.6"><div class="sloka-number">2.5.6</div>
ओतुर्बिडालो मार्जारो वृषदंशक आखुभुक्।<br/>
त्रयो गौधारगौधेरगौधेया गोधिकात्मजे॥<br/>
</div>
<div class="sloka" id="2.5.7"><div class="sloka-number">2.5.7</div>
श्वावित्तु शल्यस्तल्लोम्नि शलली शललं शलम्।<br/>
वातप्रमीर्वातमृगः कोकस्त्वीहामृगो वृकः॥<br/>
</div>
<div class="sloka" id="2.5.8"><div class="sloka-number">2.5.8</div>
मृगे कुरङ्गवातायुहरिणाजिनयोनयः।<br/>
ऐणेयमेण्याश्चर्माद्यमेणस्यैणमुभे त्रिषु॥<br/>
</div>
<div class="sloka" id="2.5.9"><div class="sloka-number">2.5.9</div>
कदली कन्दली चीनश्चमूरुप्रियकावपि।<br/>
समूरुश्चेति हरिणा अमी अजिनयोनयः॥<br/>
</div>
<div class="sloka" id="2.5.10"><div class="sloka-number">2.5.10</div>
कृष्णसाररुरुन्यङ्कुरङ्कुशम्बररौहिषाः।<br/>
गोकर्णपृषतैणर्श्यरोहिताश्चमरो मृगाः॥<br/>
</div>
<div class="sloka" id="2.5.11"><div class="sloka-number">2.5.11</div>
गन्धर्वः शरभो रामः सृमरो गवयः शशः।<br/>
इत्यादयो मृगेन्द्राद्या गवाद्याः पशुजातयः॥<br/>
अधोगन्ता तु खनको वृकः पुंध्वज उन्दुरः।<br/>
</div>
<div class="sloka" id="2.5.12"><div class="sloka-number">2.5.12</div>
उन्दुरुर्मूषकोऽप्याखुर्गिरिका बालमूषिका।<br/>
सरटः कृकलासः स्यान्मुसली गृहगोधिका॥<br/>
</div>
<div class="sloka" id="2.5.13"><div class="sloka-number">2.5.13</div>
लूता स्त्री तन्तुवायोर्णनाभमर्कटकाः समाः।<br/>
नीलङ्गुस्तु कृमिः कर्णजलौकाः शतपद्युभे॥<br/>
</div>
<div class="sloka" id="2.5.14"><div class="sloka-number">2.5.14</div>
वृश्चिकः शूककीटः स्यादलिद्रुणौ तु वृश्चिके।<br/>
पारावतः कलरवः कपोतोऽथ शशादनः॥<br/>
</div>
<div class="sloka" id="2.5.15"><div class="sloka-number">2.5.15</div>
पत्री श्येन उलूकस्तु वायसारातिपेचकौ।<br/>
दिवान्धः कौशिको घूको दिवाभीतो निशाटनः।<br/>
व्याघ्राटः स्याद्भरद्वाजः खञ्जरीटस्तु खञ्जनः॥<br/>
</div>
<div class="sloka" id="2.5.16"><div class="sloka-number">2.5.16</div>
लोहपृष्ठस्तु कङ्कः स्यादथ चाषः किकीदिविः।<br/>
कलिङ्गभृङ्गधूम्याटा अथ स्याच्छतपत्रकः॥<br/>
</div>
<div class="sloka" id="2.5.17"><div class="sloka-number">2.5.17</div>
दार्वाघाटोऽथ सारङ्गस्तोककश्चातकः समाः।<br/>
कृकवाकुस्ताम्रचूडः कुक्कुटश्चरणायुधः॥<br/>
</div>
<div class="sloka" id="2.5.18"><div class="sloka-number">2.5.18</div>
चटकः कलविङ्कः स्यात्तस्य स्त्री चटका तयोः।<br/>
पुमपत्ये चाटकैरः स्त्र्यपत्ये चटकैव सा॥<br/>
</div>
<div class="sloka" id="2.5.19"><div class="sloka-number">2.5.19</div>
कर्करेटुः करेटुः स्यात्कृकणक्रकरौ समौ।<br/>
वनप्रियः परभृतः कोकिलः पिक इत्यपि॥<br/>
</div>
<div class="sloka" id="2.5.20"><div class="sloka-number">2.5.20</div>
काके तु करटारिष्टबलिपुष्टसकृत्प्रजाः।<br/>
ध्वाङ्क्षात्मघोषपरभृद्बलिभुग्वायसा अपि॥<br/>
स एव च चिरञ्जीवी चैकदृष्टिश्च मौकुलिः।<br/>
</div>
<div class="sloka" id="2.5.21"><div class="sloka-number">2.5.21</div>
द्रोणकाकस्तु काकोलो दात्यूहः कालकण्ठकः।<br/>
आतायिचिल्लौ दाक्षाय्यगृध्रौ कीरशुकौ समौ॥<br/>
</div>
<div class="sloka" id="2.5.22"><div class="sloka-number">2.5.22</div>
क्रुङ्क्रौञ्चोऽथ बकः कह्वः पुष्कराह्वस्तु सारसः।<br/>
कोकश्चक्रश्चक्रवाको रथाङ्गाह्वयनामकः॥<br/>
</div>
<div class="sloka" id="2.5.23"><div class="sloka-number">2.5.23</div>
कादम्बः कलहंसः स्यादुत्क्रोशकुररौ समौ।<br/>
हंसास्तु श्वेतगरुतश्चक्राङ्गा मानसौकसः॥<br/>
</div>
<div class="sloka" id="2.5.24"><div class="sloka-number">2.5.24</div>
राजहंसास्तु ते चञ्चुचरणैर्लोहितैः सिताः।<br/>
मलिनैर्मल्लिकाक्षास्ते धार्तराष्ट्राः सितेतरैः॥<br/>
</div>
<div class="sloka" id="2.5.25"><div class="sloka-number">2.5.25</div>
शरारिराटिराडिश्च बलाका बिसकण्ठिका।<br/>
हंसस्य योषिद्वरटा सारसस्य तु लक्ष्मणा॥<br/>
</div>
<div class="sloka" id="2.5.26"><div class="sloka-number">2.5.26</div>
जतुकाजिनपत्रा स्यात्परोष्णी तैलपायिका।<br/>
वर्वणा मक्षिका नीला सरघा मधुमक्षिका॥<br/>
</div>
<div class="sloka" id="2.5.27"><div class="sloka-number">2.5.27</div>
पतङ्गिका पुत्तिका स्याद्दंशस्तु वनमक्षिका।<br/>
दंशी तज्जातिरल्पा स्याद्गन्धोली वरटा द्वयोः॥<br/>
</div>
<div class="sloka" id="2.5.28"><div class="sloka-number">2.5.28</div>
भृङ्गारी झीरुका चीरी झिल्लिका च समा इमाः।<br/>
समौ पतङ्गशलभौ खद्योतो ज्योतिरिङ्गणः॥<br/>
</div>
<div class="sloka" id="2.5.29"><div class="sloka-number">2.5.29</div>
मधुव्रतो मधुकरो मधुलिण्मधुपालिनः।<br/>
द्विरेफपुष्पलिड्भृङ्गषट्पदभ्रमरालयः॥<br/>
</div>
<div class="sloka" id="2.5.30"><div class="sloka-number">2.5.30</div>
मयूरो बर्हिणो बर्ही नीलकण्ठो भुजङ्गभुक्।<br/>
शिखावलः शिखी केकी मेघनादानुलास्यपि॥<br/>
</div>
<div class="sloka" id="2.5.31"><div class="sloka-number">2.5.31</div>
केका वाणी मयूरस्य समौ चन्द्रकमेचकौ।<br/>
शिखा चूडा शिखण्डस्तु पिच्छबर्हे नपुंसके॥<br/>
</div>
<div class="sloka" id="2.5.32"><div class="sloka-number">2.5.32</div>
खगे विहङ्गविहगविहङ्गमविहायसः।<br/>
शकुन्तिपक्षिशकुनिशकुन्तशकुनद्विजाः॥<br/>
</div>
<div class="sloka" id="2.5.33"><div class="sloka-number">2.5.33</div>
पतत्रिपत्रिपतगपतत्पत्ररथाण्डजाः।<br/>
नगौकोवाजिविकिरविविष्किरपतत्रयः॥<br/>
</div>
<div class="sloka" id="2.5.34"><div class="sloka-number">2.5.34</div>
नीडोद्भवाः गरुत्मन्तः पित्सन्तो नभसङ्गमाः।<br/>
तेषां विशेषा हारीतो मद्गुः कारण्डवः प्लवः॥<br/>
</div>
<div class="sloka" id="2.5.35"><div class="sloka-number">2.5.35</div>
तित्तिरिः कुक्कुभो लावो जीवञ्जीवश्च कोरकः।<br/>
कोयष्टिकष्टिट्टिभको वर्तको वर्तिकादयः॥<br/>
</div>
<div class="sloka" id="2.5.36"><div class="sloka-number">2.5.36</div>
गरुत्पक्षच्छदाः पत्रं पतत्रं च तनूरुहम्।<br/>
स्त्री पक्षतिः पक्षमूलं चञ्चुस्त्रोटिरुभे स्त्रियौ॥<br/>
</div>
<div class="sloka" id="2.5.37"><div class="sloka-number">2.5.37</div>
प्रडीनोड्डीनसंडीनान्येताः खगगतिक्रियाः।<br/>
पेशी कोशो द्विहीनेऽण्डं कुलायो नीडमस्त्रियाम्॥<br/>
</div>
<div class="sloka" id="2.5.38"><div class="sloka-number">2.5.38</div>
पोतः पाकोऽर्भको डिम्भः पृथुकः शावकः शिशुः।<br/>
स्त्रीपुंसौ मिथुनं द्वन्द्वं युग्मं तु युगुलं युगम्॥<br/>
</div>
<div class="sloka" id="2.5.39"><div class="sloka-number">2.5.39</div>
समूहे निवहव्यूहसंदोहविसरव्रजाः।<br/>
स्तोमौघनिकरव्रातवारसङ्घातसञ्चयाः॥<br/>
</div>
<div class="sloka" id="2.5.40"><div class="sloka-number">2.5.40</div>
समुदायः समुदयः समवायश्चयो गणः।<br/>
स्त्रियां तु संहतिर्वृन्दं निकुरम्बं कदम्बकम्॥<br/>
</div>
<div class="sloka" id="2.5.41"><div class="sloka-number">2.5.41</div>
वृन्दभेदाः समैर्वर्गः सङ्घसार्थौ तु जन्तुभिः।<br/>
सजातीयैः कुलं यूथं तिरश्चां पुन्नपुंसकम्॥<br/>
</div>
<div class="sloka" id="2.5.42"><div class="sloka-number">2.5.42</div>
पशूनां समजोऽन्येषां समाजोऽथ सधर्मिणाम्।<br/>
स्यान्निकायः पुञ्जराशी तूत्करः कूटमस्त्रियाम्॥<br/>
</div>
<div class="sloka" id="2.5.43"><div class="sloka-number">2.5.43</div>
कापोतशौकमायूरतैत्तिरादीनि तद्गणे।<br/>
गृहासक्ताः पक्षिमृगाश्छेकास्ते गृह्यकाश्च ते॥<br/>
</div>
  इति सिंहादिवर्गः
 अथ मनुष्यवर्गः
<div class="sloka" id="2.6.1"><div class="sloka-number">2.6.1</div>
मनुष्या मानुषा मर्त्या मनुजा मानवा नराः।<br/>
स्युः पुमांसः पञ्चजनाः पुरुषाः पूरुषा नरः॥<br/>
</div>
<div class="sloka" id="2.6.2"><div class="sloka-number">2.6.2</div>
स्त्री योषिदबला योषा नारी सीमन्तिनी वधूः।<br/>
प्रतीपदर्शिनी वामा वनिता महिला तथा॥<br/>
</div>
<div class="sloka" id="2.6.3"><div class="sloka-number">2.6.3</div>
विशेषास्त्वङ्गना भीरुः कामिनी वामलोचना।<br/>
प्रमदा मानिनी कान्ता ललना च नितम्बिनी॥<br/>
</div>
<div class="sloka" id="2.6.4"><div class="sloka-number">2.6.4</div>
सुन्दरी रमणी रामा कोपना सैव भामिनी।<br/>
वरारोहा मत्तकाशिन्युत्तमा वरवर्णिनी॥<br/>
</div>
<div class="sloka" id="2.6.5"><div class="sloka-number">2.6.5</div>
कृताभिषेका महिषी भोगिन्योऽन्या नृपस्त्रियः।<br/>
पत्नी पाणिगृहीती च द्वितीया सहधर्मिणी॥<br/>
</div>
<div class="sloka" id="2.6.6"><div class="sloka-number">2.6.6</div>
भार्या जायाथ पुंभूम्नि दाराः स्यात्तु कुटुम्बिनी।<br/>
पुरन्ध्री सुचरित्रा तु सती साध्वी पतिव्रता॥<br/>
</div>
<div class="sloka" id="2.6.7"><div class="sloka-number">2.6.7</div>
कृतसापत्निकाध्यूढाधिविन्नाथ स्वयंवरा।<br/>
पतिंवरा च वर्याथ कुलस्त्री कुलपालिका॥<br/>
</div>
<div class="sloka" id="2.6.8"><div class="sloka-number">2.6.8</div>
कन्या कुमारी गौरी तु नग्निकानागतार्तवा।<br/>
स्यान्मध्यमा दृष्टरजास्तरुणी युवतिः समे॥<br/>
</div>
<div class="sloka" id="2.6.9"><div class="sloka-number">2.6.9</div>
समाः स्नुषाजनीवध्वश्चिरिण्टी तु सुवासिनी।<br/>
इच्छावती कामुका स्याद्वृषस्यन्ती तु कामुकी॥<br/>
</div>
<div class="sloka" id="2.6.10"><div class="sloka-number">2.6.10</div>
कान्तार्थिनी तु या याति संकेतं साभिसारिका।<br/>
पुंश्चली धर्षिणी बन्धक्यसती कुलटेत्वरी॥<br/>
</div>
<div class="sloka" id="2.6.11"><div class="sloka-number">2.6.11</div>
स्वैरिणी पांसुला च स्यादशिश्वी शिशुना विना।<br/>
अवीरा निष्पतिसुता विश्वस्ताविधवे समे॥<br/>
</div>
<div class="sloka" id="2.6.12"><div class="sloka-number">2.6.12</div>
आलिः सखी वयस्याथ पतिवत्नी सभर्तृका।<br/>
वृद्धा पलिक्नी प्राज्ञी तु प्रज्ञा प्राज्ञा तु धीमती॥<br/>
</div>
<div class="sloka" id="2.6.13"><div class="sloka-number">2.6.13</div>
शूद्री शूद्रस्य भार्या स्याच्छूद्रा तज्जातिरेव च।<br/>
आभीरी तु महाशूद्री जातिपुंयोगयोः समा॥<br/>
</div>
<div class="sloka" id="2.6.14"><div class="sloka-number">2.6.14</div>
अर्याणी स्वयमर्या स्यात्क्षत्रिया क्षत्रियाण्यपि।<br/>
उपाध्यायाप्युपाध्यायी स्यादाचार्यापि च स्वतः॥<br/>
</div>
<div class="sloka" id="2.6.15"><div class="sloka-number">2.6.15</div>
आचार्यानी तु पुंयोगे स्यादर्यी क्षत्रियी तथा।<br/>
उपाध्यायान्युपाध्यायी पोटा स्त्रीपुंसलक्षणा॥<br/>
</div>
<div class="sloka" id="2.6.16"><div class="sloka-number">2.6.16</div>
वीरपत्नी वीरभार्या वीरमाता तु वीरसूः।<br/>
जातापत्या प्रजाता च प्रसूता च प्रसूतिका॥<br/>
</div>
<div class="sloka" id="2.6.17"><div class="sloka-number">2.6.17</div>
स्त्री नग्निका कोटवी स्याद्दूतीसंचारिके समे।<br/>
कात्यायन्यर्धवृद्धा या काषायवसनाधवा॥<br/>
</div>
<div class="sloka" id="2.6.18"><div class="sloka-number">2.6.18</div>
सैरन्ध्री परवेश्मस्था स्ववशा शिल्पकारिका।<br/>
असिक्नी स्यादवृद्धा या प्रेष्यान्तःपुरचारिणी॥<br/>
</div>
<div class="sloka" id="2.6.19"><div class="sloka-number">2.6.19</div>
वारस्त्री गणिका वेश्या रूपाजीवाथ सा जनैः।<br/>
सत्कृता वारमुख्या स्यात्कुट्टनी शम्भली समे॥<br/>
</div>
<div class="sloka" id="2.6.20"><div class="sloka-number">2.6.20</div>
विप्रश्निका त्वीक्षणिका दैवज्ञाथ रजस्वला।<br/>
स्त्रीधर्मिण्यविरात्रेयी मलिनी पुष्पवत्यपि॥<br/>
</div>
<div class="sloka" id="2.6.21"><div class="sloka-number">2.6.21</div>
ऋतुमत्यप्युदक्यापि स्याद्रजः पुष्पमार्तवम्।<br/>
श्रद्धालुर्दोहदवती निष्कला विगतार्तवा॥<br/>
</div>
<div class="sloka" id="2.6.22"><div class="sloka-number">2.6.22</div>
आपन्नसत्त्वा स्याद्गुर्विण्यन्तर्वत्नी च गर्भिणी।<br/>
गणिकादेस्तु गाणिक्यं गार्भिणं यौवतं गणे॥<br/>
</div>
<div class="sloka" id="2.6.23"><div class="sloka-number">2.6.23</div>
पुनर्भूर्दिधिषूरूढा द्विस्तस्या दिधिषुः पतिः।<br/>
स तु द्विजोऽग्रे दिधिषूः सैव यस्य कुटुम्बिनी॥<br/>
</div>
<div class="sloka" id="2.6.24"><div class="sloka-number">2.6.24</div>
कानीनः कन्यकाजातः सुतोऽथ सुभगासुतः।<br/>
सौभागिनेयः स्यात्पारस्त्रैणेयस्तु परस्त्रियाः॥<br/>
</div>
<div class="sloka" id="2.6.25"><div class="sloka-number">2.6.25</div>
पैतृष्वसेयः स्यात्पैतृष्वस्रीयश्च पितृष्वसुः।<br/>
सुता मातृष्वसुश्चैवं वैमात्रेयो विमातृजः॥<br/>
</div>
<div class="sloka" id="2.6.26"><div class="sloka-number">2.6.26</div>
अथ बान्धकिनेयः स्याद्बन्धुलश्चासतीसुतः।<br/>
कौलटेरः कौलटेयो भिक्षुकी तु सती यदि॥<br/>
</div>
<div class="sloka" id="2.6.27"><div class="sloka-number">2.6.27</div>
तदा कौलटिनेयोऽस्याः कौलटेयोऽपि चात्मजः।<br/>
आत्मजस्तनयः सूनुः सुतः पुत्रः स्त्रियां त्वमी॥<br/>
</div>
<div class="sloka" id="2.6.28"><div class="sloka-number">2.6.28</div>
आहुर्दुहितरं सर्वेऽपत्यं तोकं तयोः समे।<br/>
स्वजाते त्वौरसोरस्यौ तातस्तु जनकः पिता॥<br/>
</div>
<div class="sloka" id="2.6.29"><div class="sloka-number">2.6.29</div>
जनयित्री प्रसूर्माता जननी भगिनी स्वसा।<br/>
ननान्दा तु स्वसा पत्युर्नप्त्री पौत्री सुतात्मजा॥<br/>
</div>
<div class="sloka" id="2.6.30"><div class="sloka-number">2.6.30</div>
भार्यास्तु भ्रातृवर्गस्य यातरः स्युः परस्परम्।<br/>
प्रजावती भ्रातृजाया मातुलानी तु मातुली॥<br/>
</div>
<div class="sloka" id="2.6.31"><div class="sloka-number">2.6.31</div>
पतिपत्न्योः प्रसूः श्वश्रूः श्वशुरस्तु पिता तयोः।<br/>
पितुर्भ्राता पितृव्यः स्यान्मातुर्भ्राता तु मातुलः॥<br/>
</div>
<div class="sloka" id="2.6.32"><div class="sloka-number">2.6.32</div>
श्यालाः स्युर्भ्रातरः पत्न्याः स्वामिनो देवृदेवरौ।<br/>
स्वस्रीयो भागिनेयः स्याज्जामाता दुहितुः पतिः॥<br/>
</div>
<div class="sloka" id="2.6.33"><div class="sloka-number">2.6.33</div>
पितामहः पितृपिता तत्पिता प्रपितामहः।<br/>
मातुर्मातामहाद्येवं सपिण्डास्तु सनाभयः॥<br/>
</div>
<div class="sloka" id="2.6.34"><div class="sloka-number">2.6.34</div>
समानोदर्यसोदर्यसगर्भ्यसहजाः समाः।<br/>
सगोत्रबान्धवज्ञातिबन्धुस्वस्वजनाः समाः॥<br/>
</div>
<div class="sloka" id="2.6.35"><div class="sloka-number">2.6.35</div>
ज्ञातेयं बन्धुता तेषां क्रमाद्भावसमूहयोः।<br/>
धवः प्रियः पतिर्भर्ता जारस्तूपपतिः समौ॥<br/>
</div>
<div class="sloka" id="2.6.36"><div class="sloka-number">2.6.36</div>
अमृते जारजः कुण्डो मृते भर्तरि गोलकः।<br/>
भ्रात्रीयो भ्रातृजो भ्रातृभगिन्यौ भ्रातरावुभौ॥<br/>
</div>
<div class="sloka" id="2.6.37"><div class="sloka-number">2.6.37</div>
मातापितरौ पितरौ मातरपितरौ प्रसूजनयितारौ।<br/>
श्वश्रूश्वशुरौ श्वशुरौ पुत्रौ पुत्रश्च दुहिता च॥<br/>
</div>
<div class="sloka" id="2.6.38"><div class="sloka-number">2.6.38</div>
दम्पती जम्पती जायापती भार्यापती च तौ।<br/>
गर्भाशयो जरायुः स्यादुल्बं च कललोऽस्त्रियाम्॥<br/>
</div>
<div class="sloka" id="2.6.39"><div class="sloka-number">2.6.39</div>
सूतिमासो वैजननो गर्भो भ्रूण इमौ समौ।<br/>
तृतीया प्रकृतिः शण्ढः क्लीबः पण्डो नपुंसके॥<br/>
</div>
<div class="sloka" id="2.6.40"><div class="sloka-number">2.6.40</div>
शिशुत्वं शैशवं बाल्यं तारुण्यं यौवनं समे।<br/>
स्यात्स्थाविरं तु वृद्धत्वं वृद्धसंघेऽपि वार्धकम्॥<br/>
</div>
<div class="sloka" id="2.6.41"><div class="sloka-number">2.6.41</div>
पलितं जरसा शौक्ल्यं केशादौ विस्रसा जरा।<br/>
स्यादुत्तानशया डिम्भा स्तनपा च स्तनन्धयी॥<br/>
</div>
<div class="sloka" id="2.6.42"><div class="sloka-number">2.6.42</div>
बालस्तु स्यान्माणवको वयस्थस्तरुणो युवा।<br/>
प्रवयाः स्थविरो वृद्धो जीनो जीर्णो जरन्नपि॥<br/>
</div>
<div class="sloka" id="2.6.43"><div class="sloka-number">2.6.43</div>
वर्षीयान्दशमी ज्यायान्पूर्वजस्त्वग्रियोऽग्रजः।<br/>
जघन्यजे स्युः कनिष्ठयवीयोऽवरजानुजाः॥<br/>
</div>
<div class="sloka" id="2.6.44"><div class="sloka-number">2.6.44</div>
अमांसो दुर्बलश्छातो बलवान्मांसलोंऽसलः।<br/>
तुन्दिलस्तुन्दिभस्तुन्दी बृहत्कुक्षिः पिचण्डिलः॥<br/>
</div>
<div class="sloka" id="2.6.45"><div class="sloka-number">2.6.45</div>
अवटीटोऽवनाटश्चावभ्रटो नतनासिके।<br/>
केशवः केशिकः केशी वलिनो वलिभः समौ॥<br/>
</div>
<div class="sloka" id="2.6.46"><div class="sloka-number">2.6.46</div>
विकलाङ्गस्त्वपोगण्डः खर्वो ह्रस्वश्च वामनः।<br/>
खरणाः स्यात्खरणसो विग्रस्तु गतनासिकः॥<br/>
</div>
<div class="sloka" id="2.6.47"><div class="sloka-number">2.6.47</div>
खुरणाः स्यात्खुरणसः प्रज्ञुः प्रगतजानुकः।<br/>
ऊर्ध्वज्ञुरूर्ध्वजानुः स्यात्संज्ञुः संहतजानुकः॥<br/>
</div>
<div class="sloka" id="2.6.48"><div class="sloka-number">2.6.48</div>
स्यादेडे बधिरः कुब्जे गडुलः कुकरे कुणिः।<br/>
पृश्निरल्पतनौ श्रोणः पङ्गौ मुण्डस्तु मुण्डिते॥<br/>
</div>
<div class="sloka" id="2.6.49"><div class="sloka-number">2.6.49</div>
वलिरः केकरे खोडे खञ्जस्त्रिषु जरावराः।<br/>
जडुलः कालकः पिप्लुस्तिलकस्तिलकालकः॥<br/>
</div>
<div class="sloka" id="2.6.50"><div class="sloka-number">2.6.50</div>
अनामयं स्यादारोग्यं चिकित्सा रुक्प्रतिक्रिया।<br/>
भेषजौषधभैषज्यान्यगदो जायुरित्यपि॥<br/>
</div>
<div class="sloka" id="2.6.51"><div class="sloka-number">2.6.51</div>
स्त्री रुग्रुजा चोपतापरोगव्याधिगदामयाः।<br/>
क्षयः शोषश्च यक्ष्मा च प्रतिश्यायस्तु पीनसः॥<br/>
</div>
<div class="sloka" id="2.6.52"><div class="sloka-number">2.6.52</div>
स्त्री क्षुत्क्षुतं क्षवः पुंसि कासस्तु क्षवथुः पुमान्।<br/>
शोफस्तु श्वयथुः शोथः पादस्फोटो विपादिका॥<br/>
</div>
<div class="sloka" id="2.6.53"><div class="sloka-number">2.6.53</div>
किलाससिध्मे कच्छ्वां तु पाम पामा विचर्चिका।<br/>
कण्डूः खर्जूश्च कण्डूया विस्फोटः पिटकः स्त्रियाम्॥<br/>
</div>
<div class="sloka" id="2.6.54"><div class="sloka-number">2.6.54</div>
व्रणोऽस्त्रियामीर्ममरुः क्लीबे नाडीव्रणः पुमान्।<br/>
कोठो मण्डलकं कुष्ठश्वित्रे दुर्नामकार्शसी॥<br/>
</div>
<div class="sloka" id="2.6.55"><div class="sloka-number">2.6.55</div>
आनाहस्तु निबन्धः स्याद्ग्रहणीरुक्प्रवाहिका।<br/>
प्रच्छर्दिका वमिश्च स्त्री पुमांस्तु वमथुः समाः॥<br/>
</div>
<div class="sloka" id="2.6.56"><div class="sloka-number">2.6.56</div>
व्याधिभेदा विद्रधिः स्त्री ज्वरमेहभगन्दराः।<br/>
श्लीपदं पादवल्मीकं केशघ्नस्त्विन्द्रलुप्तकः।<br/>
अश्मरी मूत्रकृच्छ्रं स्यात्पूर्वे शुक्रावधेस्त्रिषु॥<br/>
</div>
<div class="sloka" id="2.6.57"><div class="sloka-number">2.6.57</div>
रोगहार्यगदङ्कारो भिषग्वैद्यौ चिकित्सके।<br/>
वार्तो निरामयः कल्य उल्लाघो निर्गतो गदात्॥<br/>
</div>
<div class="sloka" id="2.6.58"><div class="sloka-number">2.6.58</div>
ग्लानग्लास्नू आमयावी विकृतो व्याधितोऽपटुः।<br/>
आतुरोऽभ्यमितोऽभ्यान्तः समौ पामनकच्छुरौ॥<br/>
</div>
<div class="sloka" id="2.6.59"><div class="sloka-number">2.6.59</div>
दद्रुणो दद्रुरोगी स्यादर्शोरोगयुतोऽर्शसः।<br/>
वातकी वातरोगी स्यात्सातिसारोऽतिसारकी॥<br/>
</div>
<div class="sloka" id="2.6.60"><div class="sloka-number">2.6.60</div>
स्युः क्लिन्नाक्षे चुल्लचिल्लपिल्लाः क्लिन्नेऽक्ष्णि चाप्यमी।<br/>
उन्मत्त उन्मादवति श्लेष्मलः श्लेष्मणः कफी॥<br/>
</div>
<div class="sloka" id="2.6.61"><div class="sloka-number">2.6.61</div>
न्युब्जो भुग्ने रुजा वृद्धनाभौ तुन्दिलतुन्दिभौ।<br/>
किलासी सिध्मलोऽन्धोऽदृङ्मूर्च्छाले मूर्तमूर्च्छितौ॥<br/>
</div>
<div class="sloka" id="2.6.62"><div class="sloka-number">2.6.62</div>
शुक्रं तेजोरेतसी च बीजवीर्येन्द्रियाणि च।<br/>
मायुः पित्तं कफः श्लेष्मा स्त्रियां तु त्वगसृग्धरा॥<br/>
</div>
<div class="sloka" id="2.6.63"><div class="sloka-number">2.6.63</div>
पिशितं तरसं मांसं पललं क्रव्यमामिषम्।<br/>
उत्ततप्तं शुष्कमांसं स्यात्तद्वल्लूरं त्रिलिङ्गकम्॥<br/>
</div>
<div class="sloka" id="2.6.64"><div class="sloka-number">2.6.64</div>
रुधिरेऽसृग्लोहितास्ररक्तक्षतजशोणितम्।<br/>
बुक्काग्रमांसं हृदयं हृन्मेदस्तु वपा वसा॥<br/>
</div>
<div class="sloka" id="2.6.65"><div class="sloka-number">2.6.65</div>
पश्चाद्ग्रीवाशिरा मन्या नाडी तु धमनिः शिरा।<br/>
तिलकं क्लोम मस्तिष्कं गोर्दं किट्टं मलोऽस्त्रियाम्॥<br/>
</div>
<div class="sloka" id="2.6.66"><div class="sloka-number">2.6.66</div>
अन्त्रं पुरीतद्गुल्मस्तु प्लीहा पुंस्यथ वस्नसा।<br/>
स्नायुः स्त्रियां कालखण्डयकृती तु समे इमे॥<br/>
</div>
<div class="sloka" id="2.6.67"><div class="sloka-number">2.6.67</div>
सृणिका स्यन्दिनी लाला दूषिका नेत्रयोर्मलम्।<br/>
नासामलं तु सिङ्घाणं पिञ्जूषं कर्णयोर्मलम्।<br/>
मूत्रं प्रस्राव उच्चारावस्करौ शमलं शकृत्॥<br/>
</div>
<div class="sloka" id="2.6.68"><div class="sloka-number">2.6.68</div>
पुरीषं गूथवर्चस्कमस्त्री विष्ठाविशौ स्त्रियौ।<br/>
स्यात्कर्परः कपालोऽस्त्री कीकसं कुल्यमस्थि च॥<br/>
</div>
<div class="sloka" id="2.6.69"><div class="sloka-number">2.6.69</div>
स्याच्छरीरास्थ्नि कङ्कालः पृष्ठास्थ्नि तु कशेरुका।<br/>
शिरोस्थनि करोटिः स्त्री पार्श्वास्थनि तु पर्शुका॥<br/>
</div>
<div class="sloka" id="2.6.70"><div class="sloka-number">2.6.70</div>
अङ्गं प्रतीकोऽवयवोऽपघनोऽथ कलेवरम्।<br/>
गात्रं वपुः संहननं शरीरं वर्ष्म विग्रहः॥<br/>
</div>
<div class="sloka" id="2.6.71"><div class="sloka-number">2.6.71</div>
कायो देहः क्लीबपुंसोः स्त्रियां मूर्तिस्तनुस्तनूः।<br/>
पादाग्रं प्रपदं पादः पदङ्घ्रिश्चरणोऽस्त्रियाम्॥<br/>
</div>
<div class="sloka" id="2.6.72"><div class="sloka-number">2.6.72</div>
तद्ग्रन्थी घुटिके गुल्फौ पुमान्पार्ष्णिस्तयोरधः।<br/>
जङ्घा तु प्रसृता जानूरुपर्वाष्ठीवदस्त्रियाम्॥<br/>
</div>
<div class="sloka" id="2.6.73"><div class="sloka-number">2.6.73</div>
सक्थि क्लीबे पुमानूरुस्तत्सन्धिः पुंसि वङ्क्षणः।<br/>
गुदं त्वपानं पायुर्ना वस्तिर्नाभेरधो द्वयोः॥<br/>
</div>
<div class="sloka" id="2.6.74"><div class="sloka-number">2.6.74</div>
कटो ना श्रोणिफलकं कटिः श्रोणिः ककुद्मती।<br/>
पश्चान्नितम्बः स्त्रीकट्याः क्लीबे तु जघनं पुरः॥<br/>
</div>
<div class="sloka" id="2.6.75"><div class="sloka-number">2.6.75</div>
कूपकौ तु नितम्बस्थौ द्वयहीने ककुन्दरे।<br/>
स्त्रियाम्स्फिचौ कटिप्रोथावुपस्थो वक्ष्यमाणयोः॥<br/>
</div>
<div class="sloka" id="2.6.76"><div class="sloka-number">2.6.76</div>
भगं योनिर्द्वयोः शिश्नो मेढ्रो मेहनशेफसी।<br/>
मुष्कोऽण्डकोशो वृषणः पृष्ठवंशाधरे त्रिकम्॥<br/>
</div>
<div class="sloka" id="2.6.77"><div class="sloka-number">2.6.77</div>
पिचण्डकुक्षी जठरोदरं तुन्दं स्तनौ कुचौ।<br/>
चूचुकं तु कुचाग्रं स्यान्न ना क्रोडं भुजान्तरम्॥<br/>
</div>
<div class="sloka" id="2.6.78"><div class="sloka-number">2.6.78</div>
उरो वत्सं च वक्षश्च पृष्ठं तु चरमं तनोः।<br/>
स्कन्धो भुजशिरोंऽसोऽस्त्री सन्धी तस्यैव जत्रुणी॥<br/>
</div>
<div class="sloka" id="2.6.79"><div class="sloka-number">2.6.79</div>
बाहुमूले उभे कक्षौ पार्श्वमस्त्री तयोरधः।<br/>
मध्यमं चावलग्नं च मध्योऽस्त्री द्वौ परौ द्वयोः॥<br/>
</div>
<div class="sloka" id="2.6.80"><div class="sloka-number">2.6.80</div>
भुजबाहू प्रवेष्टो दोः स्यात्कफोणिस्तु कूर्परः।<br/>
अस्योपरि प्रगण्डः स्यात्प्रकोष्ठस्तस्य चाप्यधः॥<br/>
</div>
<div class="sloka" id="2.6.81"><div class="sloka-number">2.6.81</div>
मणीबन्धादाकनिष्ठं करस्य करभो बहिः।<br/>
पञ्चशाखः शयः पाणिस्तर्जनी स्यात्प्रदेशिनी॥<br/>
</div>
<div class="sloka" id="2.6.82"><div class="sloka-number">2.6.82</div>
अङ्गुल्यः करशाखाः स्युः पुंस्यङ्गुष्ठः प्रदेशिनी।<br/>
मध्यमानामिका चापि कनिष्ठा चेति ताः क्रमात्॥<br/>
</div>
<div class="sloka" id="2.6.83"><div class="sloka-number">2.6.83</div>
पुनर्भवः कररुहो नखोऽस्त्री नखरोऽस्त्रियाम्।<br/>
प्रादेशतालगोकर्णास्तर्जन्यादियुते तते॥<br/>
</div>
<div class="sloka" id="2.6.84"><div class="sloka-number">2.6.84</div>
अङ्गुष्ठे सकनिष्ठे स्याद्वितस्तिर्द्वादशाङ्गुलः।<br/>
पाणौ चपेटप्रतलप्रहस्ता विस्तृताङ्गुलौ॥<br/>
</div>
<div class="sloka" id="2.6.85"><div class="sloka-number">2.6.85</div>
द्वौ संहतौ संहतलप्रतलौ वामदक्षिणौ।<br/>
पाणिर्निकुब्जः प्रसृतिस्तौ युतावञ्जलिः पुमान्॥<br/>
</div>
<div class="sloka" id="2.6.86"><div class="sloka-number">2.6.86</div>
प्रकोष्ठे विस्तृतकरे हस्तो मुष्ट्या तु बद्धया।<br/>
स रत्निः स्यादरत्निस्तु निष्कनिष्ठेन मुष्टिना॥<br/>
</div>
<div class="sloka" id="2.6.87"><div class="sloka-number">2.6.87</div>
व्यामो बाह्वोः सकरयोस्ततयोस्तिर्यगन्तरम्।<br/>
ऊर्ध्वविस्तृतदोः पाणिनृमाने पौरुषं त्रिषु॥<br/>
</div>
<div class="sloka" id="2.6.88"><div class="sloka-number">2.6.88</div>
कण्ठो गलोऽथ ग्रीवायां शिरोधिः कन्धरेत्यपि।<br/>
कम्बुग्रीवा त्रिरेखा सावटुर्घाटा कृकाटिका॥<br/>
</div>
<div class="sloka" id="2.6.89"><div class="sloka-number">2.6.89</div>
वक्त्रास्ये वदनं तुण्डमाननं लपनं मुखम्।<br/>
क्लीबे घ्राणं गन्धवहा घोणा नासा च नासिका॥<br/>
</div>
<div class="sloka" id="2.6.90"><div class="sloka-number">2.6.90</div>
ओष्ठाधरौ तु रदनच्छदौ दशनवाससी।<br/>
अधस्ताच्चिबुकं गण्डौ कपोलौ तत्परा हनुः॥<br/>
</div>
<div class="sloka" id="2.6.91"><div class="sloka-number">2.6.91</div>
रदना दशना दन्ता रदास्तालु तु काकुदम्।<br/>
रसज्ञा रसना जिह्वा प्रान्तावोष्ठस्य सृक्किणी॥<br/>
</div>
<div class="sloka" id="2.6.92"><div class="sloka-number">2.6.92</div>
ललाटमलिकं गोधिरूर्ध्वे दृग्भ्यां भ्रुवौ स्त्रियौ।<br/>
कूर्चमस्त्री भ्रुवोर्मध्यं तारकाक्ष्णः कनीनिका॥<br/>
</div>
<div class="sloka" id="2.6.93"><div class="sloka-number">2.6.93</div>
लोचनं नयनं नेत्रमीक्षणं चक्षुरक्षिणी।<br/>
दृग्दृष्टी चास्रु नेत्राम्बु रोदनं चास्रमश्रु च॥<br/>
</div>
<div class="sloka" id="2.6.94"><div class="sloka-number">2.6.94</div>
अपाङ्गौ नेत्रयोरन्तौ कटाक्षोऽपाङ्गदर्शने।<br/>
कर्णशब्दग्रहौ श्रोत्रं श्रुतिः स्त्री श्रवणं श्रवः॥<br/>
</div>
<div class="sloka" id="2.6.95"><div class="sloka-number">2.6.95</div>
उत्तमाङ्गं शिरः शीर्षं मूर्धा ना मस्तकोऽस्त्रियाम्।<br/>
चिकुरः कुन्तलो वालः कचः केशः शिरोरुहः॥<br/>
</div>
<div class="sloka" id="2.6.96"><div class="sloka-number">2.6.96</div>
तद्वृन्दे कैशिकं कैश्यमलकाश्चूर्णकुन्तलाः।<br/>
ते ललाटे भ्रमरकाः काकपक्षः शिखण्डकः॥<br/>
</div>
<div class="sloka" id="2.6.97"><div class="sloka-number">2.6.97</div>
कबरी केशवेशोऽथ धम्मिल्लः संयताः कचाः।<br/>
शिखा चूडा केशपाशी व्रतिनस्तु सटा जटा॥<br/>
</div>
<div class="sloka" id="2.6.98"><div class="sloka-number">2.6.98</div>
वेणी प्रवेणी शीर्षण्यशिरस्यौ विशदे कचे।<br/>
पाशः पक्षश्च हस्तश्च कलापार्थाः कचात्परे॥<br/>
</div>
<div class="sloka" id="2.6.99"><div class="sloka-number">2.6.99</div>
तनूरुहं रोम लोम तद्वृद्धौ श्मश्रु पुम्मुखे।<br/>
आकल्पवेषौ नेपथ्यं प्रतिकर्म प्रसाधनम्॥<br/>
</div>
<div class="sloka" id="2.6.100"><div class="sloka-number">2.6.100</div>
दशैते त्रिष्वलङ्कर्तालङ्करिष्णुश्च मण्डितः।<br/>
प्रसाधितोऽलङ्कृतश्च भूषितश्च परिष्कृतः॥<br/>
</div>
<div class="sloka" id="2.6.101"><div class="sloka-number">2.6.101</div>
विभ्राड्भ्राजिष्णुरोचिष्णू भूषणं स्यादलङ्क्रिया।<br/>
अलङ्कारस्त्वाभरणं परिष्कारो विभूषणम्॥<br/>
</div>
<div class="sloka" id="2.6.102"><div class="sloka-number">2.6.102</div>
मण्डनं चाथ मुकुटं किरीटं पुन्नपुंसकम्।<br/>
चूडामणिः शिरोरत्नं तरलो हारमध्यमगः॥<br/>
</div>
<div class="sloka" id="2.6.103"><div class="sloka-number">2.6.103</div>
वालपाश्या पारितथ्या पत्रपाश्या ललाटिका।<br/>
कर्णिका तालपत्रं स्यात्कुण्डलं कर्णवेष्टनम्॥<br/>
</div>
<div class="sloka" id="2.6.104"><div class="sloka-number">2.6.104</div>
ग्रैवेयकं कण्ठभूषा लम्बनं स्याल्ललन्तिका।<br/>
स्वर्णैः प्रालम्बिकाथोरः सूत्रिका मौक्तिकैः कृता॥<br/>
</div>
<div class="sloka" id="2.6.105"><div class="sloka-number">2.6.105</div>
हारो मुक्तावली देवच्छन्दोऽसौ शतयष्टिका।<br/>
हारभेदा यष्टिभेदाद्गुच्छगुच्छार्धगोस्तनाः॥<br/>
</div>
<div class="sloka" id="2.6.106"><div class="sloka-number">2.6.106</div>
अर्धहारो माणवक एकावल्येकयष्टिका।<br/>
सैव नक्षत्रमाला स्यात्सप्तविंशतिमौक्तिकैः॥<br/>
</div>
<div class="sloka" id="2.6.107"><div class="sloka-number">2.6.107</div>
आवापकः पारिहार्यः कटको वलयोऽस्त्रियाम्।<br/>
केयूरमङ्गदं तुल्ये अङ्गुलीयकमूर्मिका॥<br/>
</div>
<div class="sloka" id="2.6.108"><div class="sloka-number">2.6.108</div>
साक्षराङ्गुलिमुद्रा स्यात्कङ्कणं करभूषणम्।<br/>
स्त्रीकट्यां मेखला काञ्ची सप्तमी रशना तथा॥<br/>
</div>
<div class="sloka" id="2.6.109"><div class="sloka-number">2.6.109</div>
क्लीबे सारसनं चाथ पुंस्कट्यां शृङ्खलं त्रिषु।<br/>
पादाङ्गदं तुलाकोटिर्मञ्जीरो नूपुरोऽस्त्रियाम्॥<br/>
</div>
<div class="sloka" id="2.6.110"><div class="sloka-number">2.6.110</div>
हंसकः पादकटकः किङ्किणी क्षुद्रघण्टिका।<br/>
त्वक्फलकृमिरोमाणि वस्त्रयोनिर्दश त्रिषु॥<br/>
</div>
<div class="sloka" id="2.6.111"><div class="sloka-number">2.6.111</div>
वाल्कं क्षौमादि फालं तु कार्पासं बादरं च तत्।<br/>
कौशेयं कृमिकोशोत्थं राङ्कवं मृगरोमजम्॥<br/>
</div>
<div class="sloka" id="2.6.112"><div class="sloka-number">2.6.112</div>
अनाहतं निष्प्रवाणि तन्त्रकं च नवाम्बरे।<br/>
तत्स्यादुद्गमनीयं यद्धौतयोर्वस्त्रयोर्युगम्॥<br/>
</div>
<div class="sloka" id="2.6.113"><div class="sloka-number">2.6.113</div>
पत्रोर्णं धौतकौशेयं बहुमूल्यं महाधनम्।<br/>
क्षौमं दुकूलं स्याद्द्वे तु निवीतं प्रावृतं त्रिषु॥<br/>
</div>
<div class="sloka" id="2.6.114"><div class="sloka-number">2.6.114</div>
स्त्रियां बहुत्वे वस्त्रस्य दशाः स्युर्वस्तयोर्द्वयोः।<br/>
दैर्घ्यमायाम आरोहः परिणाहो विशालता॥<br/>
</div>
<div class="sloka" id="2.6.115"><div class="sloka-number">2.6.115</div>
पटच्चरं जीर्णवस्त्रं समौ नक्तककर्पटौ।<br/>
वस्त्रमाच्छादनं वासश्चैलं वसनमंशुकम्॥<br/>
</div>
<div class="sloka" id="2.6.116"><div class="sloka-number">2.6.116</div>
सुचेलकः पटोऽस्त्री स्याद्वराशिः स्थूलशाटकः।<br/>
निचोलः प्रच्छदपटः समौ रल्लककम्बलौ॥<br/>
</div>
<div class="sloka" id="2.6.117"><div class="sloka-number">2.6.117</div>
अन्तरीयोपसंव्यानपरिधानान्यधोंशुके।<br/>
द्वौ प्रावारोत्तरासङ्गौ समौ बृहतिका तथा॥<br/>
</div>
<div class="sloka" id="2.6.118"><div class="sloka-number">2.6.118</div>
संव्यानमुत्तरीयं च चोलः कूर्पासकोऽस्त्रियाम्।<br/>
नीशारः स्यात्प्रावरणे हिमानिलनिवारणे॥<br/>
</div>
<div class="sloka" id="2.6.119"><div class="sloka-number">2.6.119</div>
अर्धोरुकं वरस्त्रीणां स्याच्चण्डातकमस्त्रियाम्।<br/>
स्यात्त्रिष्वाप्रपदीनं तत्प्राप्नोत्याप्रपदं हि यत्॥<br/>
</div>
<div class="sloka" id="2.6.120"><div class="sloka-number">2.6.120</div>
अस्त्री वितानमुल्लोचो दूष्याद्यं वस्त्रवेश्मनि।<br/>
प्रतिसीरा जवनिका स्यात्तिरस्करिणी च सा॥<br/>
</div>
<div class="sloka" id="2.6.121"><div class="sloka-number">2.6.121</div>
परिकर्माङ्गसंस्कारः स्यान्मार्ष्टिर्मार्जना मृजा।<br/>
उद्वर्तनोत्सादने द्वे समे आप्लाव आप्लवः॥<br/>
</div>
<div class="sloka" id="2.6.122"><div class="sloka-number">2.6.122</div>
स्नानं चर्चा तु चार्चिक्यं स्थासकोऽथ प्रबोधनम्।<br/>
अनुबोधः पत्रलेखा पत्राङ्गुलिरिमे समे॥<br/>
</div>
<div class="sloka" id="2.6.123"><div class="sloka-number">2.6.123</div>
तमालपत्रतिलकचित्रकाणि विशेषकम्।<br/>
द्वितीयं च तुरीयं च न स्त्रियामथ कुङ्कुमम्॥<br/>
</div>
<div class="sloka" id="2.6.124"><div class="sloka-number">2.6.124</div>
काश्मीरजन्माग्निशिखं वरं वाह्लीकपीतने।<br/>
रक्तसंकोचपिशुनं धीरं लोहितचन्दनम्॥<br/>
</div>
<div class="sloka" id="2.6.125"><div class="sloka-number">2.6.125</div>
लाक्षा राक्षा जतु क्लीबे यावोऽलक्तो द्रुमामयः।<br/>
लवङ्गं देवकुसुमं श्रीसंज्ञमथ जायकम्॥<br/>
</div>
<div class="sloka" id="2.6.126"><div class="sloka-number">2.6.126</div>
कालीयकं च कालानुसार्यं चाथ समार्थकम्।<br/>
वंशिकागुरुराजार्हलोहकृमिजजोङ्गकम्॥<br/>
</div>
<div class="sloka" id="2.6.127"><div class="sloka-number">2.6.127</div>
कालागुर्वगुरु स्यात्तु मङ्गल्या मल्लिगन्धि यत्।<br/>
यक्षधूपः सर्जरसो रालसर्वरसावपि॥<br/>
</div>
<div class="sloka" id="2.6.128"><div class="sloka-number">2.6.128</div>
बहुरूपोऽप्यथ वृकधूपकृत्रिमधूपकौ।<br/>
तुरुष्कः पिण्डकः सिह्लो यावनोऽप्यथ पायसः॥<br/>
</div>
<div class="sloka" id="2.6.129"><div class="sloka-number">2.6.129</div>
श्रीवासो वृकधूपोऽपि श्रीवेष्टसरलद्रवौ।<br/>
मृगनाभिर्मृगमदः कस्तूरी चाथ कोलकम्॥<br/>
</div>
<div class="sloka" id="2.6.130"><div class="sloka-number">2.6.130</div>
कक्कोलकं कोशफलमथ कर्पूरमस्त्रियाम्।<br/>
घनसारश्चन्द्रसंज्ञः सिताभ्रो हिमवालुका॥<br/>
</div>
<div class="sloka" id="2.6.131"><div class="sloka-number">2.6.131</div>
गन्धसारो मलयजो भद्रश्रीश्चन्दनोऽस्त्रियाम्।<br/>
तैलपर्णिकगोशीर्षे हरिचन्दनमस्त्रियाम्॥<br/>
</div>
<div class="sloka" id="2.6.132"><div class="sloka-number">2.6.132</div>
तिलपर्णी तु पत्राङ्गं रञ्जनं रक्तचन्दनम्।<br/>
कुचन्दनं चाथ जातीकोशजातीफले समे॥<br/>
</div>
<div class="sloka" id="2.6.133"><div class="sloka-number">2.6.133</div>
कर्पूरागुरुकस्तूरीकक्कोलैर्यक्षकर्दमः।<br/>
गात्रानुलेपनी वर्तिर्वर्णकं स्याद्विलेपनम्॥<br/>
</div>
<div class="sloka" id="2.6.134"><div class="sloka-number">2.6.134</div>
चूर्णानि वासयोगाः स्युर्भावितं वासितं त्रिषु।<br/>
संस्कारो गन्धमाल्याद्यैर्यः स्यात्तदधिवासनम्॥<br/>
</div>
<div class="sloka" id="2.6.135"><div class="sloka-number">2.6.135</div>
माल्यं मालास्रजौ मूर्ध्नि केशमध्ये तु गर्भकः।<br/>
प्रभ्रष्टकं शिखालम्बि पुरोन्यस्तं ललामकम्॥<br/>
</div>
<div class="sloka" id="2.6.136"><div class="sloka-number">2.6.136</div>
प्रालम्बमृजुलम्बि स्यात्कण्ठाद्वैकक्षिकं तु तत्।<br/>
यत्तिर्यक्क्षिप्तमुरसि शिखास्वापीडशेखरौ॥<br/>
</div>
<div class="sloka" id="2.6.137"><div class="sloka-number">2.6.137</div>
रचना स्यात्परिस्यन्द आभोगः परिपूर्णता।<br/>
उपधानं तूपबर्हः शय्यायां शयनीयवत्॥<br/>
</div>
<div class="sloka" id="2.6.138"><div class="sloka-number">2.6.138</div>
शयनं मञ्चपर्यङ्कपल्यङ्काः खट्वया समाः।<br/>
गेन्दुकः कन्दुको दीपः प्रदीपः पीठमासनम्॥<br/>
</div>
<div class="sloka" id="2.6.139"><div class="sloka-number">2.6.139</div>
समुद्गकः सम्पुटकः प्रतिग्राहः पतद्ग्रहः।<br/>
प्रसाधनी कङ्कतिका पिष्टातः पटवासकः॥<br/>
</div>
<div class="sloka" id="2.6.140"><div class="sloka-number">2.6.140</div>
दर्पणे मुकुरादर्शौ व्यजनं तालवृन्तकम्॥<br/>
</div>
  इति मनुष्यवर्गः
 अथ ब्रह्मवर्गः
<div class="sloka" id="2.7.1"><div class="sloka-number">2.7.1</div>
सन्ततिर्गोत्रजननकुलान्यभिजनान्वयौ।<br/>
वंशोऽन्ववायः सन्तानो वर्णाः स्युर्ब्राह्मणादयः॥<br/>
</div>
<div class="sloka" id="2.7.2"><div class="sloka-number">2.7.2</div>
विप्रक्षत्रियविट्शूद्राश्चातुर्वर्ण्यमिति स्मृतम्।<br/>
राजबीजी राजवंश्यो बीज्यस्तु कुलसंभवः॥<br/>
</div>
<div class="sloka" id="2.7.3"><div class="sloka-number">2.7.3</div>
महाकुलकुलीनार्यसभ्यसज्जनसाधवः।<br/>
ब्रह्मचारी गृही वानप्रस्थो भिक्षुश्चतुष्टये॥<br/>
</div>
<div class="sloka" id="2.7.4"><div class="sloka-number">2.7.4</div>
आश्रमोऽस्त्री द्विजात्यग्रजन्मभूदेववाडवाः।<br/>
विप्रश्च ब्राह्मणोऽसौ षट्कर्मा यागादिभिर्वृतः॥<br/>
</div>
<div class="sloka" id="2.7.5"><div class="sloka-number">2.7.5</div>
विद्वान्विपश्चिद्दोषज्ञः सन्सुधीः कोविदो बुधः।<br/>
धीरो मनीषी ज्ञः प्राज्ञः संख्यावान्पण्डितः कविः॥<br/>
</div>
<div class="sloka" id="2.7.6"><div class="sloka-number">2.7.6</div>
धीमान्सूरिः कृती कृष्टिर्लब्धवर्णो विचक्षणः।<br/>
दूरदर्शी दीर्घदर्शी श्रोत्रियच्छान्दसौ समौ॥<br/>
मीमांसको जैमिनीये वेदान्ती ब्रह्मवादिनि।<br/>
वैशेषिके स्यादौलूक्यः सौगतः शून्यवादिनि।<br/>
नैयायिकस्त्वक्षपादः स्यात्स्याद्वादिक आर्हकः।<br/>
चार्वाकलौकायतिकौ सत्कार्ये सांख्यकापिलौ।<br/>
</div>
<div class="sloka" id="2.7.7"><div class="sloka-number">2.7.7</div>
उपाध्यायोऽध्यापकोऽथ स्यान्निषेकादिकृद्गुरुः।<br/>
मन्त्रव्याख्याकृदाचार्य आदेष्टा त्वध्वरे व्रती॥<br/>
</div>
<div class="sloka" id="2.7.8"><div class="sloka-number">2.7.8</div>
यष्टा च यजमानश्च स सोमवति दीक्षितः।<br/>
इज्याशीलो यायजूको यज्वा तु विधिनेष्टवान्॥<br/>
</div>
<div class="sloka" id="2.7.9"><div class="sloka-number">2.7.9</div>
स गीर्पतीष्ट्या स्थपतिः सोमपीथी तु सोमपाः।<br/>
सर्ववेदाः स येनेष्टो यागः सर्वस्वदक्षिणः॥<br/>
</div>
<div class="sloka" id="2.7.10"><div class="sloka-number">2.7.10</div>
अनूचानः प्रवचने साङ्गेऽधीती गुरोस्तु यः।<br/>
लब्धानुज्ञः समावृत्तः सुत्वा त्वभिषवे कृते॥<br/>
</div>
<div class="sloka" id="2.7.11"><div class="sloka-number">2.7.11</div>
छात्रान्तेवासिनौ शिष्ये शैक्षाः प्राथमकल्पिकाः।<br/>
एकब्रह्मव्रताचारा मिथः सब्रह्मचारिणः॥<br/>
</div>
<div class="sloka" id="2.7.12"><div class="sloka-number">2.7.12</div>
सतीर्थ्यास्त्वेकगुरवश्चितवानग्निमग्निचित्।<br/>
पारम्पर्योपदेशे स्यादैतिह्यमितिहाव्ययम्॥<br/>
</div>
<div class="sloka" id="2.7.13"><div class="sloka-number">2.7.13</div>
उपज्ञा ज्ञानमाद्यं स्याज्ज्ञात्वारम्भ उपक्रमः।<br/>
यज्ञः सवोऽध्वरो यागः सप्ततन्तुर्मखः क्रतुः॥<br/>
</div>
<div class="sloka" id="2.7.14"><div class="sloka-number">2.7.14</div>
पाठो होमश्चातिथीनां सपर्या तर्पणं बलिः।<br/>
एते पञ्चमहायज्ञा ब्रह्मयज्ञादिनामकाः॥<br/>
</div>
<div class="sloka" id="2.7.15"><div class="sloka-number">2.7.15</div>
समज्या परिषद्गोष्ठी सभासमितिसंसदः।<br/>
आस्थानी क्लीबमास्थानं स्त्रीनपुंसकयोः सदः॥<br/>
</div>
<div class="sloka" id="2.7.16"><div class="sloka-number">2.7.16</div>
प्राग्वंशः प्राग्हविर्गेहात्सदस्या विधिदर्शिनः।<br/>
सभासदः सभास्ताराः सभ्याः सामाजिकाश्च ते॥<br/>
</div>
<div class="sloka" id="2.7.17"><div class="sloka-number">2.7.17</div>
अध्वर्यूद्गातृहोतारो यजुःसामर्ग्विदः क्रमात्।<br/>
आग्नीध्राद्या धनैर्वार्या ऋत्विजो याजकाश्च ते॥<br/>
</div>
<div class="sloka" id="2.7.18"><div class="sloka-number">2.7.18</div>
वेदिः परिष्कृता भुमिः समे स्थण्डिलचत्वरे।<br/>
चषालो यूपकटकः कुम्बा सुगहना वृतिः॥<br/>
</div>
<div class="sloka" id="2.7.19"><div class="sloka-number">2.7.19</div>
यूपाग्रं तर्म निर्मन्थ्यदारुणि त्वरणिर्द्वयोः।<br/>
दक्षिणाग्निर्गार्हपत्याहवनीयौ त्रयोऽग्नयः॥<br/>
</div>
<div class="sloka" id="2.7.20"><div class="sloka-number">2.7.20</div>
अग्नित्रयमिदं त्रेता प्रणीतः संस्कृतोऽनलः।<br/>
समूह्यः परिचाय्योपचाय्यावग्नौ प्रयोगिणः॥<br/>
</div>
<div class="sloka" id="2.7.21"><div class="sloka-number">2.7.21</div>
यो गार्हपत्यादानीय दक्षिणाग्निः प्रणीयते।<br/>
तस्मिन्नानाय्योऽथाग्नायी स्वाहा च हुतभुक्प्रिया॥<br/>
</div>
<div class="sloka" id="2.7.22"><div class="sloka-number">2.7.22</div>
ऋक्सामिधेनी धाय्या च या स्यादग्निसमिन्धने।<br/>
गायत्रीप्रमुखं छन्दो हव्यपाके चरुः पुमान्॥<br/>
</div>
<div class="sloka" id="2.7.23"><div class="sloka-number">2.7.23</div>
 आमिक्षा सा शृतोष्णे या क्षीरे स्याद्दधियोगतः।<br/>
धवित्रं व्यजनं तद्यद्रचितं मृगचर्मणा॥<br/>
</div>
<div class="sloka" id="2.7.24"><div class="sloka-number">2.7.24</div>
पृषदाज्यं सदध्याज्ये परमान्नं तु पायसम्।<br/>
हव्यकव्ये दैवपित्र्ये अन्ने पात्रं स्रुवादिकम्॥<br/>
</div>
<div class="sloka" id="2.7.25"><div class="sloka-number">2.7.25</div>
ध्रुवोपभृज्जुहूर्ना तु स्रुवो भेदाः स्रुचः स्त्रियः।<br/>
उपाकृतः पशुरसौ योऽभिमन्त्र्य क्रतौ हतः॥<br/>
</div>
<div class="sloka" id="2.7.26"><div class="sloka-number">2.7.26</div>
परम्पराकं शमनं प्रोक्षणं च वधार्थकम्।<br/>
वाच्यलिङ्गाः प्रमीतोपसम्पन्नप्रोक्षिता हते॥<br/>
</div>
<div class="sloka" id="2.7.27"><div class="sloka-number">2.7.27</div>
सान्नाय्यं हविरग्नौ तु हुतं त्रिषु वषट्कृतम्।<br/>
दीक्षान्तोऽवभृथो यज्ञे तत्कर्मार्हं तु यज्ञियम्॥<br/>
</div>
<div class="sloka" id="2.7.28"><div class="sloka-number">2.7.28</div>
त्रिष्वथ क्रतुकर्मेष्टं पूर्तं खातादि कर्म यत्।<br/>
अमृतं विघसो यज्ञशेषभोजनशेषयोः॥<br/>
</div>
<div class="sloka" id="2.7.29"><div class="sloka-number">2.7.29</div>
त्यागो विहापितं दानमुत्सर्जनविसर्जने।<br/>
विश्राणनं वितरणं स्पर्शनं प्रतिपादनम्॥<br/>
</div>
<div class="sloka" id="2.7.30"><div class="sloka-number">2.7.30</div>
प्रादेशनं निर्वपणमपवर्जनमंहतिः।<br/>
मृतार्थं तदहे दानं त्रिषु स्यादौर्ध्वदेहिकम्॥<br/>
</div>
<div class="sloka" id="2.7.31"><div class="sloka-number">2.7.31</div>
पितृदानं निवापः स्याच्छ्राद्धं तत्कर्म शास्त्रतः।<br/>
अन्वाहार्यं मासिकेंऽशोऽष्टमोऽह्नः कुतपोऽस्त्रियाम्॥<br/>
</div>
<div class="sloka" id="2.7.32"><div class="sloka-number">2.7.32</div>
पर्येषणा परीष्टिश्चान्वेषणा च गवेषणा।<br/>
सनिस्त्वध्येषणा याच्ञाभिशस्तिर्याचनार्थना॥<br/>
</div>
<div class="sloka" id="2.7.33"><div class="sloka-number">2.7.33</div>
षट्तु त्रिष्वर्घ्यमर्घार्थे पाद्यं पादाय वारिणि।<br/>
क्रमादातिथ्यातिथेये अतिथ्यर्थेऽत्र साधुनि॥<br/>
</div>
<div class="sloka" id="2.7.34"><div class="sloka-number">2.7.34</div>
स्युरावेशिक आगन्तुरतिथिर्ना गृहागते।<br/>
प्राघूर्णिकः प्राघूणकश्चाभ्युत्थानं तु गौरवम्।<br/>
पूजा नमस्यापचितिः सपर्यार्चार्हणाः समाः॥<br/>
</div>
<div class="sloka" id="2.7.35"><div class="sloka-number">2.7.35</div>
वरिवस्या तु शुश्रूषा परिचर्याप्युपासना।<br/>
व्रज्याटाट्या पर्यटनं चर्या त्वीर्यापथे स्थितिः॥<br/>
</div>
<div class="sloka" id="2.7.36"><div class="sloka-number">2.7.36</div>
उपस्पर्शस्त्वाचमनमथ मौनमभाषणम्।<br/>
प्राचेतसश्चादिकविः स्यान्मैत्रावरुणिश्च सः।<br/>
वाल्मीकिश्चाथ गाधेयो विश्वामित्रश्च कौशिकः।<br/>
व्यासो द्वैपायनः पाराशर्यः सत्यवतीसुतः।<br/>
आनुपूर्वी स्त्रियां वावृत्परिपाटी अनुक्रमः॥<br/>
</div>
<div class="sloka" id="2.7.37"><div class="sloka-number">2.7.37</div>
पर्यायश्चातिपातस्तु स्यात्पर्यय उपात्ययः।<br/>
नियमो व्रतमस्त्री तच्चोपवासादि पुण्यकम्॥<br/>
</div>
<div class="sloka" id="2.7.38"><div class="sloka-number">2.7.38</div>
औपवस्तं तूपवासो विवेकः पृथगात्मता।<br/>
स्याद्ब्रह्मवर्चसं वृत्ताध्ययनर्द्धिरथाञ्जलिः॥<br/>
</div>
<div class="sloka" id="2.7.39"><div class="sloka-number">2.7.39</div>
पाठे ब्रह्माञ्जलिः पाठे विप्रुषो ब्रह्मबिन्दवः।<br/>
ध्यानयोगासने ब्रह्मासनं कल्पे विधिक्रमौ॥<br/>
</div>
<div class="sloka" id="2.7.40"><div class="sloka-number">2.7.40</div>
मुख्यः स्यात्प्रथमः कल्पोऽनुकल्पस्तु ततोऽधमः।<br/>
संस्कारपूर्वं ग्रहणं स्यादुपाकरणं श्रुतेः॥<br/>
</div>
<div class="sloka" id="2.7.41"><div class="sloka-number">2.7.41</div>
समे तु पादग्रहणमभिवादनमित्युभे।<br/>
भिक्षुः परिव्राट्कर्मन्दी पाराशर्यपि मस्करी॥<br/>
</div>
<div class="sloka" id="2.7.42"><div class="sloka-number">2.7.42</div>
तपस्वी तापसः पारिकाङ्क्षी वाचंयमो मुनिः।<br/>
तपःक्लेशसहो दान्तो वर्णिनो ब्रह्मचारिणः॥<br/>
</div>
<div class="sloka" id="2.7.43"><div class="sloka-number">2.7.43</div>
ऋषयः सत्यवचसः स्नातकस्त्वाप्लुतो व्रती।<br/>
ये निर्जितेन्द्रियग्रामा यतिनो यतयश्च ते॥<br/>
</div>
<div class="sloka" id="2.7.44"><div class="sloka-number">2.7.44</div>
यः स्थण्डिले व्रतवशाच्छेते  स्थण्डिलशाय्यसौ।<br/>
स्थाण्डिलश्चाथ विरजस्तमसः स्युर्द्वयातिगाः॥<br/>
</div>
<div class="sloka" id="2.7.45"><div class="sloka-number">2.7.45</div>
पवित्रः प्रयतः पूतः पाषण्डाः सर्वलिङ्गिनः।<br/>
पालाशो दण्ड आषाढो व्रते राम्भस्तु वैणवः॥<br/>
</div>
<div class="sloka" id="2.7.46"><div class="sloka-number">2.7.46</div>
अस्त्री कमण्डलुः कुण्डी व्रतिनामासनं वृषी।<br/>
अजिनं चर्म कृत्तिः स्त्री भैक्षं भिक्षाकदम्बकम्॥<br/>
</div>
<div class="sloka" id="2.7.47"><div class="sloka-number">2.7.47</div>
स्वाध्यायः स्याज्जपः सुत्याभिषवः सवनं च सा।<br/>
सर्वैनसामपध्वंसि जप्यं त्रिष्वघमर्षणम्॥<br/>
</div>
<div class="sloka" id="2.7.48"><div class="sloka-number">2.7.48</div>
दर्शश्च पौर्णमासश्च यागौ पक्षान्तयोः पृथक्।<br/>
शरीरसाधनापेक्षं नित्यं यत्कर्म तद्यमः॥<br/>
</div>
<div class="sloka" id="2.7.49"><div class="sloka-number">2.7.49</div>
नियमस्तु स तत्कर्म नित्यमागन्तुसाधनम्।<br/>
क्षौरम्तु भद्राकरणं मुण्डनं वपनं त्रिषु।<br/>
उपवीतं ब्रह्मसूत्रं प्रोद्धृते दक्षिणे करे॥<br/>
</div>
<div class="sloka" id="2.7.50"><div class="sloka-number">2.7.50</div>
प्राचीनावीतमन्यस्मिन्निवीतं कण्ठलम्बितम्।<br/>
अङ्गुल्यग्रे तीर्थं दैवं स्वल्पाङ्गुल्योर्मूले कायम्॥<br/>
</div>
<div class="sloka" id="2.7.51"><div class="sloka-number">2.7.51</div>
मध्येऽङ्गुष्ठाङ्गुल्योः पित्र्यं मूले त्वङ्गुष्ठस्य ब्राह्मम्।<br/>
स्याद्ब्रह्मभूयं ब्रह्मत्वं ब्रह्मसायुज्यमित्यपि॥<br/>
</div>
<div class="sloka" id="2.7.52"><div class="sloka-number">2.7.52</div>
देवभूयादिकं तद्वत्कृच्छ्रं सान्तपनादिकम्।<br/>
संन्यासवत्यनशने पुमान्प्रायोऽथ वीरहा॥<br/>
</div>
<div class="sloka" id="2.7.53"><div class="sloka-number">2.7.53</div>
नष्टाग्निः कुहना लोभान्मिथ्येर्यापथकल्पना।<br/>
व्रात्यः संस्कारहीनः स्यादस्वाध्यायो निराकृतिः॥<br/>
</div>
<div class="sloka" id="2.7.54"><div class="sloka-number">2.7.54</div>
धर्मध्वजी लिङ्गवृत्तिरवकीर्णी क्षतव्रतः।<br/>
सुप्ते यस्मिन्नस्तमेति सुप्ते यस्मिन्नुदेति च॥<br/>
</div>
<div class="sloka" id="2.7.55"><div class="sloka-number">2.7.55</div>
अंशुमानभिनिर्मुक्ताभ्युदितौ च यथाक्रमम्।<br/>
परिवेत्तानुजोऽनूढे ज्येष्ठे दारपरिग्रहात्॥<br/>
</div>
<div class="sloka" id="2.7.56"><div class="sloka-number">2.7.56</div>
परिवित्तिस्तु तज्ज्यायान्विवाहोपयमौ समौ।<br/>
तथा परिणयोद्वाहोपयामाः पाणिपीडनम्॥<br/>
</div>
<div class="sloka" id="2.7.57"><div class="sloka-number">2.7.57</div>
व्यवायो ग्राम्यधर्मो मैथुनं निधुवनं रतम्।<br/>
त्रिवर्गो धर्मकामार्थैश्चतुर्वर्गः समोक्षकैः॥<br/>
</div>
<div class="sloka" id="2.7.58"><div class="sloka-number">2.7.58</div>
सबलैस्तैश्चतुर्भद्रं जन्याः स्निग्धा वरस्य ये।<br/>
</div>
 इति ब्रह्मवर्गः
 अथ क्षत्रियवर्गः
<div class="sloka" id="2.8.1"><div class="sloka-number">2.8.1</div>
मूर्धाभिषिक्तो राजन्यो बाहुजः क्षत्रियो विराट्।<br/>
राजा राट्पार्थिवक्ष्माभृन्नृपभूपमहीक्षितः॥<br/>
</div>
<div class="sloka" id="2.8.2"><div class="sloka-number">2.8.2</div>
राजा तु प्रणताशेषसामन्तः स्यादधीश्वरः।<br/>
चक्रवर्ती सार्वभौमो नृपोऽन्यो मण्डलेश्वरः॥<br/>
</div>
<div class="sloka" id="2.8.3"><div class="sloka-number">2.8.3</div>
येनेष्टं राजसूयेन मण्डलस्येश्वरश्च यः।<br/>
शास्ति यश्चाज्ञया राज्ञः स सम्राडथ राजकम्॥<br/>
</div>
<div class="sloka" id="2.8.4"><div class="sloka-number">2.8.4</div>
राजन्यकं च नृपतिक्षत्रियाणां गणे क्रमात्।<br/>
मन्त्री धीसचिवोऽमात्योऽन्ये कर्मसचिवास्ततः॥<br/>
</div>
<div class="sloka" id="2.8.5"><div class="sloka-number">2.8.5</div>
महामात्राः प्रधानानि पुरोधास्तु पुरोहितः।<br/>
द्रष्टरि व्यवहाराणां प्राड्विवाकाक्षदर्शकौ॥<br/>
</div>
<div class="sloka" id="2.8.6"><div class="sloka-number">2.8.6</div>
प्रतीहारो द्वारपालद्वास्थद्वास्थितदर्शकाः।<br/>
रक्षिवर्गस्त्वनीकस्थोऽथाध्यक्षाधिकृतौ समौ॥<br/>
</div>
<div class="sloka" id="2.8.7"><div class="sloka-number">2.8.7</div>
स्थायुकोऽधिकृतो ग्रामे गोपो ग्रामेषु भूरिषु।<br/>
भौरिकः कनकाध्यक्षो रूप्याध्यक्षस्तु नैष्किकः॥<br/>
</div>
<div class="sloka" id="2.8.8"><div class="sloka-number">2.8.8</div>
अन्तःपुरे त्वधिकृतः स्यादन्तर्वंशिको जनः।<br/>
सौविदल्लाः कञ्चुकिनः स्थापत्याः सौविदाश्च ते॥<br/>
</div>
<div class="sloka" id="2.8.9"><div class="sloka-number">2.8.9</div>
शण्ढो वर्षवरस्तुल्यौ सेवकार्थ्यनुजीविनः।<br/>
विषयानन्तरो राजा शत्रुर्मित्रमतः परम्॥<br/>
</div>
<div class="sloka" id="2.8.10"><div class="sloka-number">2.8.10</div>
उदासीनः परतरः पार्ष्णिग्राहस्तु पृष्ठतः।<br/>
रिपौ वैरिसपत्नारिद्विषद्द्वेषणदुर्हृदः॥<br/>
</div>
<div class="sloka" id="2.8.11"><div class="sloka-number">2.8.11</div>
द्विड्विपक्षाहितामित्रदस्युशात्रवशत्रवः।<br/>
अभिघातिपरारातिप्रत्यर्थिपरिपन्थिनः॥<br/>
</div>
<div class="sloka" id="2.8.12"><div class="sloka-number">2.8.12</div>
वयस्यः स्निग्धः सवया अथ मित्रं सखा सुहृत्।<br/>
सख्यं साप्तपदीनं स्यादनुरोधोऽनुवर्तनम्॥<br/>
</div>
<div class="sloka" id="2.8.13"><div class="sloka-number">2.8.13</div>
यथार्हवर्णः प्रणिधिरपसर्पश्चरः स्पशः।<br/>
चारश्च गूढपुरुषश्चाप्तप्रत्ययितौ समौ॥<br/>
</div>
<div class="sloka" id="2.8.14"><div class="sloka-number">2.8.14</div>
सांवत्सरो ज्यौतिषिको दैवज्ञगणकावपि।<br/>
स्युर्मौहूर्तिकमौहूर्तज्ञानिकार्तान्तिका अपि॥<br/>
</div>
<div class="sloka" id="2.8.15"><div class="sloka-number">2.8.15</div>
तान्त्रिको ज्ञातसिद्धान्तः सत्री गृहपतिः समौ।<br/>
लिपिकारोऽक्षरचरणोऽक्षरचुञ्चुश्च लेखके॥<br/>
</div>
<div class="sloka" id="2.8.16"><div class="sloka-number">2.8.16</div>
लिखिताक्षरविन्यासे लिपिर्लिबिरुभे स्त्रियौ।<br/>
स्यात्सन्देशहरो दूतो दूत्यं तद्भावकर्मणी॥<br/>
</div>
<div class="sloka" id="2.8.17"><div class="sloka-number">2.8.17</div>
अध्वनीनोऽध्वगोऽध्वन्यः पान्थः पथिक इत्यपि।<br/>
स्वाम्यमात्यसुहृत्कोशराष्ट्रदुर्गबलानि च॥<br/>
</div>
<div class="sloka" id="2.8.18"><div class="sloka-number">2.8.18</div>
राज्याङ्गानि प्रकृतयः पौराणां श्रेणयोऽपि च।<br/>
सन्धिर्ना विग्रहो यानमासनं द्वैधमाश्रयः॥<br/>
</div>
<div class="sloka" id="2.8.19"><div class="sloka-number">2.8.19</div>
षड्गुणा: शक्तयस्तिस्रः प्रभावोत्साहमन्त्रजाः।<br/>
क्षयः स्थानं च वृद्धिश्च त्रिवर्गो नीतिवेदिनाम्॥<br/>
</div>
<div class="sloka" id="2.8.20"><div class="sloka-number">2.8.20</div>
स प्रतापः प्रभावश्च यत्तेजः कोशदण्डजम्।<br/>
भेदो दण्डः साम दानमित्युपायचतुष्टयम्॥<br/>
</div>
<div class="sloka" id="2.8.21"><div class="sloka-number">2.8.21</div>
साहसं तु दमो दण्डः साम सान्त्वमथो समौ।<br/>
भेदोपजापावुपधा धर्माद्यैर्यत्परीक्षणम्॥<br/>
</div>
<div class="sloka" id="2.8.22"><div class="sloka-number">2.8.22</div>
पञ्च त्रिष्वषडक्षीणो यस्तृतीयाद्यगोचरः।<br/>
विविक्तविजनच्छन्ननिःशलाकास्तथा रहः॥<br/>
</div>
<div class="sloka" id="2.8.23"><div class="sloka-number">2.8.23</div>
रहश्चोपांशु चालिङ्गे रहस्यं तद्भवे त्रिषु।<br/>
समौ विस्रम्भविश्वासौ भ्रेषो भ्रंशो यथोचितात्॥<br/>
</div>
<div class="sloka" id="2.8.24"><div class="sloka-number">2.8.24</div>
अभ्रेषन्यायकल्पास्तु देशरूपं समञ्जसम्।<br/>
युक्तमौपयिकं लभ्यं भजमानाभिनीतवत्॥<br/>
</div>
<div class="sloka" id="2.8.25"><div class="sloka-number">2.8.25</div>
न्याय्यं च त्रिषु षट्संप्रधारणा तु समर्थनम्।<br/>
अववादस्तु निर्देशो निदेशः शासनं च सः॥<br/>
</div>
<div class="sloka" id="2.8.26"><div class="sloka-number">2.8.26</div>
शिष्टिश्चाज्ञा च संस्था तु मर्यादा धारणा स्थितिः।<br/>
आगोऽपराधो मन्तुश्च समे तूद्दानबन्धने॥<br/>
</div>
<div class="sloka" id="2.8.27"><div class="sloka-number">2.8.27</div>
द्विपाद्यो द्विगुणो दण्डो भागधेयः करो बलिः।<br/>
घट्टादिदेयं शुल्कोऽस्त्री प्राभृतं तु प्रदेशनम्॥<br/>
</div>
<div class="sloka" id="2.8.28"><div class="sloka-number">2.8.28</div>
उपायनमुपग्राह्यमुपहारस्तथोपदा।<br/>
यौतकादि तु यद्देयं सुदायो हरणं च तत्॥<br/>
</div>
<div class="sloka" id="2.8.29"><div class="sloka-number">2.8.29</div>
तत्कालस्तु तदात्वं स्यादुत्तरः काल आयतिः।<br/>
सांदृष्टिकं फलं सद्य उदर्कः फलमुत्तरम्॥<br/>
</div>
<div class="sloka" id="2.8.30"><div class="sloka-number">2.8.30</div>
अदृष्टं वह्नितोयादि दृष्टं स्वपरचक्रजम्।<br/>
महीभुजामहिभयं स्वपक्षप्रभवं भयम्॥<br/>
</div>
<div class="sloka" id="2.8.31"><div class="sloka-number">2.8.31</div>
प्रक्रिया त्वधिकारः स्याच्चामरं तु प्रकीर्णकम्।<br/>
नृपासनं यत्तद्भद्रासनं सिंहासनं तु तत्॥<br/>
</div>
<div class="sloka" id="2.8.32"><div class="sloka-number">2.8.32</div>
हैमं छत्रं त्वातपत्रं राज्ञस्तु नृपलक्ष्म तत्।<br/>
भद्रकुम्भः पूर्णकुम्भो भृङ्गारः कनकालुका॥<br/>
</div>
<div class="sloka" id="2.8.33"><div class="sloka-number">2.8.33</div>
निवेशः शिबिरं षण्ढे सज्जनं तूपरक्षणम्।<br/>
हस्त्यश्वरथपादातं सेनाङ्गं स्याच्चतुष्टयम्॥<br/>
</div>
<div class="sloka" id="2.8.34"><div class="sloka-number">2.8.34</div>
दन्ती दन्तावलो हस्ती द्विरदोऽनेकपो द्विपः।<br/>
मतङ्गजो गजो नागः कुञ्जरो वारणः करी॥<br/>
</div>
<div class="sloka" id="2.8.35"><div class="sloka-number">2.8.35</div>
इभः स्तम्बेरमः पद्मी यूथनाथस्तु यूथपः।<br/>
मदोत्कटो मदकलः कलभः करिशावकः॥<br/>
</div>
<div class="sloka" id="2.8.36"><div class="sloka-number">2.8.36</div>
प्रभिन्नो गर्जितो मत्तः समावुद्वान्तनिर्मदौ।<br/>
हास्तिकं गजता वृन्दे करिणी धेनुका वशा॥<br/>
</div>
<div class="sloka" id="2.8.37"><div class="sloka-number">2.8.37</div>
गण्डः कटो मदो दानं वमथुः करशीकरः।<br/>
कुम्भौ तु पिण्डौ शिरसस्तयोर्मध्ये विदुः पुमान्॥<br/>
</div>
<div class="sloka" id="2.8.38"><div class="sloka-number">2.8.38</div>
अवग्रहो ललाटं स्यादीषिका त्वक्षिकूटकम्।<br/>
अपाङ्गदेशो निर्याणं कर्णमूलं तु चूलिका॥<br/>
</div>
<div class="sloka" id="2.8.39"><div class="sloka-number">2.8.39</div>
अधः कुम्भस्य वाहित्थं प्रतिमानमधोऽस्य यत्।<br/>
आसनं स्कन्धदेशः स्यात्पद्मकं बिन्दुजालकम्॥<br/>
</div>
<div class="sloka" id="2.8.40"><div class="sloka-number">2.8.40</div>
पार्श्वभागः पक्षभागो दन्तभागस्तु योऽग्रतः।<br/>
द्वौ पूर्वपश्चाज्जङ्घादिदेशौ गात्रावरे क्रमात्॥<br/>
</div>
<div class="sloka" id="2.8.41"><div class="sloka-number">2.8.41</div>
तोत्रं वेणुकमालानं बन्धस्तम्भेऽथ शृङ्खले।<br/>
अन्दुको निगडोऽस्त्री स्यादङ्कुशोऽस्त्री सृणिः स्त्रियाम्॥<br/>
</div>
<div class="sloka" id="2.8.42"><div class="sloka-number">2.8.42</div>
दूष्या कक्ष्या वरत्रा स्यात्कल्पना सज्जना समे।<br/>
प्रवेण्यास्तरणं वर्णः परिस्तोमः कुथो द्वयोः॥<br/>
</div>
<div class="sloka" id="2.8.43"><div class="sloka-number">2.8.43</div>
वीतं त्वसारं हस्त्यश्वं वारी तु गजबन्धनी।<br/>
घोटके वीतितुरगतुरङ्गाश्वतुरङ्गमाः॥<br/>
</div>
<div class="sloka" id="2.8.44"><div class="sloka-number">2.8.44</div>
वाजिवाहार्वगन्धर्वहयसैन्धवसप्तयः।<br/>
आजानेयाः कुलीनाः स्युर्विनीताः साधुवाहिनः॥<br/>
</div>
<div class="sloka" id="2.8.45"><div class="sloka-number">2.8.45</div>
वनायुजाः पारसीकाः काम्बोजाः बाह्लिका हयाः।<br/>
ययुरश्वोऽश्वमेधीयो जवनस्तु जवाधिकः॥<br/>
</div>
<div class="sloka" id="2.8.46"><div class="sloka-number">2.8.46</div>
पृष्ठ्यः स्थौरी सितः कर्को रथ्यो वोढा रथस्य यः।<br/>
बालः किशोरो वाम्यश्वा वडवा वाडवं गणे॥<br/>
</div>
<div class="sloka" id="2.8.47"><div class="sloka-number">2.8.47</div>
त्रिष्वाश्वीनं यदश्वेन दिनेनैकेन गम्यते।<br/>
कश्यं तु मध्यमश्वानां हेषा ह्रेषा च निस्वनः॥<br/>
</div>
<div class="sloka" id="2.8.48"><div class="sloka-number">2.8.48</div>
निगालस्तु गलोद्देशो वृन्दे त्वश्वीयमश्ववत्।<br/>
आस्कन्दितं धौरितकं रेचितम्वल्गितं प्लुतम्॥<br/>
</div>
<div class="sloka" id="2.8.49"><div class="sloka-number">2.8.49</div>
गतयोऽमूः पञ्च धारा घोणा तु प्रोथमस्त्रियाम्।<br/>
कविका तु खलीनोऽस्त्री शफं क्लीबे खुरः पुमान्॥<br/>
</div>
<div class="sloka" id="2.8.50"><div class="sloka-number">2.8.50</div>
पुच्छोऽस्त्री लूमलाङ्गूले वालहस्तश्च वालधिः।<br/>
त्रिषूपावृत्तलुठितौ परावृत्ते मुहुर्भुवि॥<br/>
</div>
<div class="sloka" id="2.8.51"><div class="sloka-number">2.8.51</div>
याने चक्रिणि युद्धार्थे शताङ्गः स्यन्दनो रथः।<br/>
असौ पुष्परथश्चक्रयानं न समराय यत्॥<br/>
</div>
<div class="sloka" id="2.8.52"><div class="sloka-number">2.8.52</div>
कर्णीरथः प्रवहणं डयनं च समं त्रयम्।<br/>
क्लीबेऽनः शकटोऽस्त्री स्याद्गन्त्री कम्बलिवाह्यकम्॥<br/>
</div>
<div class="sloka" id="2.8.53"><div class="sloka-number">2.8.53</div>
शिबिका याप्ययानं स्याद्दोला प्रेङ्खादिका स्त्रियाम्।<br/>
उभौ तु द्वैपवैयाघ्रौ द्वीपिचर्मावृते रथे॥<br/>
</div>
<div class="sloka" id="2.8.54"><div class="sloka-number">2.8.54</div>
पाण्डुकम्बलसंवीतः स्यन्दनः पाण्डुकम्बली।<br/>
रथे काम्बलवास्त्राद्याः कम्बलादिभिरावृते॥<br/>
</div>
<div class="sloka" id="2.8.55"><div class="sloka-number">2.8.55</div>
त्रिषु द्वैपादयो रथ्या रथकट्या रथव्रजे।<br/>
धूः स्त्री क्लीबे यानमुखं स्याद्रथाङ्गमपस्करः॥<br/>
</div>
<div class="sloka" id="2.8.56"><div class="sloka-number">2.8.56</div>
चक्रं रथाङ्गं तस्यान्ते नेमिः स्त्री स्यात्प्रधिः पुमान्।<br/>
पिण्डिका नाभिरक्षाग्रकीलके तु द्वयोरणिः॥<br/>
</div>
<div class="sloka" id="2.8.57"><div class="sloka-number">2.8.57</div>
रथगुप्तिर्वरूथो ना कूबरस्तु युगन्धरः।<br/>
अनुकर्षो दार्वधःस्थं प्रासङ्गो ना युगाद्युगः॥<br/>
</div>
<div class="sloka" id="2.8.58"><div class="sloka-number">2.8.58</div>
सर्वं स्याद्वाहनं यानं युग्यं पत्रं च धोरणम्।<br/>
परम्परावाहनं यत्तद्वैनीतकमस्त्रियाम्॥<br/>
</div>
<div class="sloka" id="2.8.59"><div class="sloka-number">2.8.59</div>
आधोरणा हस्तिपका हस्त्यारोहा निषादिनः।<br/>
नियन्ता प्राजिता यन्ता सूतः क्षत्ता च सारथिः॥<br/>
</div>
<div class="sloka" id="2.8.60"><div class="sloka-number">2.8.60</div>
सव्येष्ठदक्षिणस्थौ च संज्ञा रथकुटुम्बिनः।<br/>
रथिनः स्यन्दनारोहा अश्वारोहास्तु सादिनः॥<br/>
</div>
<div class="sloka" id="2.8.61"><div class="sloka-number">2.8.61</div>
भटा योधाश्च योद्धारः सेना रक्षास्तु सैनिकाः।<br/>
सेनायां समवेता ये सैन्यास्ते सैनिकाश्च ते॥<br/>
</div>
<div class="sloka" id="2.8.62"><div class="sloka-number">2.8.62</div>
बलिनो ये सहस्रेण साहस्रास्ते सहस्रिणः।<br/>
परिधिस्थः परिचरः सेनानीर्वाहिनीपतिः॥<br/>
</div>
<div class="sloka" id="2.8.63"><div class="sloka-number">2.8.63</div>
कञ्चुको वारबाणोऽस्त्री यत्तु मध्ये सकञ्चुकाः।<br/>
बध्नन्ति तत्सारसनमधिकाङ्गोऽथ शीर्षकम्॥<br/>
</div>
<div class="sloka" id="2.8.64"><div class="sloka-number">2.8.64</div>
शीर्षण्यं च शिरस्त्रेऽथ तनुत्रं वर्म दंशनम्।<br/>
उरश्छदः कङ्कटको जागरः कवचोऽस्त्रियाम्॥<br/>
</div>
<div class="sloka" id="2.8.65"><div class="sloka-number">2.8.65</div>
आमुक्तः प्रतिमुक्तश्च पिनद्धश्चापिनद्धवत्।<br/>
संनद्धो वर्मितः सज्जो दंशितो व्युढकङ्कटः॥<br/>
</div>
<div class="sloka" id="2.8.66"><div class="sloka-number">2.8.66</div>
त्रिष्वामुक्तादयो वर्मभृतां कावचिकं गणे।<br/>
पदातिपत्तिपदगपादातिकपदाजयः॥<br/>
</div>
<div class="sloka" id="2.8.67"><div class="sloka-number">2.8.67</div>
पद्गश्च पदिकश्चाथ पादातं पत्तिसंहतिः।<br/>
शस्त्राजीवे काण्डपृष्ठायुधीयायुधिकाः समाः॥<br/>
</div>
<div class="sloka" id="2.8.68"><div class="sloka-number">2.8.68</div>
कृतहस्तः सुप्रयोगविशिखः कृतपुङ्खवत्।<br/>
अपराद्धपृषत्कोऽसौ लक्ष्याद्यश्च्युतसायकः॥<br/>
</div>
<div class="sloka" id="2.8.69"><div class="sloka-number">2.8.69</div>
धन्वी धनुष्मान्धानुष्को निषङ्ग्यस्त्री धनुर्धरः।<br/>
स्यात्काण्डवांस्तु काण्डीरः शाक्तीकः शक्तिहेतिकः॥<br/>
</div>
<div class="sloka" id="2.8.70"><div class="sloka-number">2.8.70</div>
याष्टीकपारश्वधिकौ यष्टिपर्श्वधहेतिकौ।<br/>
नैस्त्रिंशिकोऽसिहेतिः स्यात्समौ प्रासिककौन्तिकौ॥<br/>
</div>
<div class="sloka" id="2.8.71"><div class="sloka-number">2.8.71</div>
चर्मी फलकपाणिः स्यात्पताकी वैजयन्तिकः।<br/>
अनुप्लवः सहायश्चानुचरोऽभिचरः समाः॥<br/>
</div>
<div class="sloka" id="2.8.72"><div class="sloka-number">2.8.72</div>
पुरोगाग्रेसरप्रष्ठाग्रतः सरपुरः सराः।<br/>
पुरोगमः पुरोगामी मन्दगामी तु मन्थरः॥<br/>
</div>
<div class="sloka" id="2.8.73"><div class="sloka-number">2.8.73</div>
जङ्घालोऽतिजवस्तुल्यौ जङ्घाकरिकजाङ्घिकौ।<br/>
तरस्वी त्वरितो वेगी प्रजवी जवनो जवः॥<br/>
</div>
<div class="sloka" id="2.8.74"><div class="sloka-number">2.8.74</div>
जय्यो यः शक्यते जेतुं जेयो जेतव्यमात्रके।<br/>
जैत्रस्तु जेता यो गच्छत्यलं विद्विषतः प्रति॥<br/>
</div>
<div class="sloka" id="2.8.75"><div class="sloka-number">2.8.75</div>
सोऽभ्यमित्रोऽभ्यमित्रीयोऽप्यभ्यमित्रीण इत्यपि।<br/>
ऊर्जस्वलः स्यादूर्जस्वी य ऊर्जातिशयान्वितः॥<br/>
</div>
<div class="sloka" id="2.8.76"><div class="sloka-number">2.8.76</div>
स्वादुरस्वानुरसिलो रथिरो रथिको रथी।<br/>
कामङ्गाम्यनुकामीनो ह्यत्यन्तीनस्तथा भृशम्॥<br/>
</div>
<div class="sloka" id="2.8.77"><div class="sloka-number">2.8.77</div>
शूरो वीरश्च विक्रान्तो जेता जिष्णुश्च जित्वरः।<br/>
सांयुगीनो रणे साधुः शस्त्राजीवादयस्त्रिषु॥<br/>
</div>
<div class="sloka" id="2.8.78"><div class="sloka-number">2.8.78</div>
ध्वजिनी वाहिनी सेना पृतनानीकिनी चमूः।<br/>
वरूथिनी बलं सैन्यं चक्रं चानीकमस्त्रियाम्॥<br/>
</div>
<div class="sloka" id="2.8.79"><div class="sloka-number">2.8.79</div>
व्यूहस्तु बलविन्यासो भेदादण्डादयो युधि।<br/>
प्रत्यासारो व्यूहपार्ष्णिः सैन्यपृष्ठे प्रतिग्रहः॥<br/>
</div>
<div class="sloka" id="2.8.80"><div class="sloka-number">2.8.80</div>
एकेभैकरथा त्र्यश्वा पत्तिः पञ्चपदातिका।<br/>
पत्त्यङ्गैस्त्रिगुणैः सर्वैः क्रमादाख्या यथोत्तरम्॥<br/>
</div>
<div class="sloka" id="2.8.81"><div class="sloka-number">2.8.81</div>
सेनामुखं गुल्मगणौ वाहिनी पृतना चमूः।<br/>
अनीकिनी दशानीकिन्यक्षौहिण्यथ सम्पदि॥<br/>
</div>
<div class="sloka" id="2.8.82"><div class="sloka-number">2.8.82</div>
सम्पत्तिः श्रीश्च लक्ष्मीश्च विपत्त्यां विपदापदौ।<br/>
आयुधं तु प्रहरणं शस्त्रमस्त्रमथास्त्रियौ॥<br/>
</div>
<div class="sloka" id="2.8.83"><div class="sloka-number">2.8.83</div>
धनुश्चापौ धन्वशरासनकोदण्डकार्मुकम्।<br/>
इष्वासोऽप्यथ कर्णस्य कालपृष्ठं शरासनम्॥<br/>
</div>
<div class="sloka" id="2.8.84"><div class="sloka-number">2.8.84</div>
कपिध्वजस्य गाण्डीवगाण्डिवौ पुन्नपुंसकौ।<br/>
कोटिरस्याटनी गोधातले ज्याघातवारणे॥<br/>
</div>
<div class="sloka" id="2.8.85"><div class="sloka-number">2.8.85</div>
लस्तकस्तु धनुर्मध्यं मोर्वी ज्या शिञ्जिनी गुणः।<br/>
स्यात्प्रत्यालीढमालीढमित्यादि स्थानपञ्चकम्॥<br/>
</div>
<div class="sloka" id="2.8.86"><div class="sloka-number">2.8.86</div>
लक्षं लक्ष्यं शरव्यं च शराभ्यास उपासनम्।<br/>
पृषत्कबाणविशिखा अजिह्मगखगाशुगाः॥<br/>
</div>
<div class="sloka" id="2.8.87"><div class="sloka-number">2.8.87</div>
कलम्बमार्गणशराः पत्री रोप इषुर्द्वयोः।<br/>
प्रक्ष्वेडनास्तु नाराचाः पक्षो वाजस्त्रिषूत्तरे॥<br/>
</div>
<div class="sloka" id="2.8.88"><div class="sloka-number">2.8.88</div>
निरस्तः प्रहिते बाणे विषाक्ते दिग्धलिप्तकौ।<br/>
तूणोपासङ्गतूणीरनिषङ्गा इषुधिर्द्वयोः॥<br/>
</div>
<div class="sloka" id="2.8.89"><div class="sloka-number">2.8.89</div>
तूण्यां खड्गे तु निस्त्रिंशचन्द्रहासासिरिष्टयः।<br/>
कौक्षेयको मण्डलाग्रः करवालः कृपाणवत्॥<br/>
</div>
<div class="sloka" id="2.8.90"><div class="sloka-number">2.8.90</div>
त्सरुः खड्गादिमुष्टौ स्यान्मेखला तन्निबन्धनम्।<br/>
फलकोऽस्त्री फलं चर्म संग्राहो मुष्टिरस्य यः॥<br/>
</div>
<div class="sloka" id="2.8.91"><div class="sloka-number">2.8.91</div>
द्रुघणो मुद्गरघनौ स्यादीली करवालिका।<br/>
भिन्दिपालः सृगस्तुल्यौ परिघः परिघातिनः॥<br/>
</div>
<div class="sloka" id="2.8.92"><div class="sloka-number">2.8.92</div>
द्वयोः कुठारः स्वधितिः परशुश्च परश्वधः।<br/>
स्याच्छ्स्त्री चासिपुत्री च छुरिका चासिधेनुका॥<br/>
</div>
<div class="sloka" id="2.8.93"><div class="sloka-number">2.8.93</div>
वा पुंसि शल्यं शङ्कुर्ना सर्वला तोमरोऽस्त्रियाम्।<br/>
प्रासस्तु कुन्तः कोणस्तु स्त्रियः पाल्यश्रिकोटयः॥<br/>
</div>
<div class="sloka" id="2.8.94"><div class="sloka-number">2.8.94</div>
सर्वाभिसारः सर्वौघः सर्वसन्नहनार्थकः।<br/>
लोहाभिसारोऽस्त्रभृतां राज्ञां नीराजनाविधिः॥<br/>
</div>
<div class="sloka" id="2.8.95"><div class="sloka-number">2.8.95</div>
यत्सेनयाभिगमनमरौ तदभिषेणनम्।<br/>
यात्रा व्रज्याभिनिर्वाणं प्रस्थानं गमनं गमः॥<br/>
</div>
<div class="sloka" id="2.8.96"><div class="sloka-number">2.8.96</div>
स्यादासारः प्रसरणं प्रचक्रं चलितार्थकम्।<br/>
अहितान्प्रत्यभीतस्य रणे यानमभिक्रमः॥<br/>
</div>
<div class="sloka" id="2.8.97"><div class="sloka-number">2.8.97</div>
वैतालिका बोधकराश्चाक्रिका घाण्टिकार्थकाः।<br/>
स्युर्मागधास्तु मगधा बन्दिनः स्तुतिपाठकाः॥<br/>
</div>
<div class="sloka" id="2.8.98"><div class="sloka-number">2.8.98</div>
संशप्तकास्तु समयात्संग्रामादनिवर्तिनः।<br/>
रेणुर्द्वयोः स्त्रियां धूलिः पांसुर्ना न द्वयो रजः॥<br/>
</div>
<div class="sloka" id="2.8.99"><div class="sloka-number">2.8.99</div>
चूर्णे क्षोदः समुत्पिञ्जपिञ्जलौ भृशमाकुले।<br/>
पताका वैजयन्ती स्यात्केतनं ध्वजमस्त्रियाम्॥<br/>
</div>
<div class="sloka" id="2.8.100"><div class="sloka-number">2.8.100</div>
सा वीराशंसनं युद्धभूमिर्यातिभयप्रदा।<br/>
अहंपूर्वमहंपूर्वमित्यहंपूर्विका स्त्रियाम्॥<br/>
</div>
<div class="sloka" id="2.8.101"><div class="sloka-number">2.8.101</div>
आहोपुरुषिका दर्पाद्या स्यात्संभावनात्मनि।<br/>
अहमहमिका तु सा स्यात्परस्परं यो भवत्यहङ्कारः॥<br/>
</div>
<div class="sloka" id="2.8.102"><div class="sloka-number">2.8.102</div>
द्रविणं तरः सहोबलशौर्याणि स्थाम शुष्मं च।<br/>
शक्तिः पराक्रमः प्राणो विक्रमस्त्वतिशक्तिता॥<br/>
</div>
<div class="sloka" id="2.8.103"><div class="sloka-number">2.8.103</div>
वीरपानं तु यत्पानं वृत्ते भाविनि वारणे।<br/>
युद्धमायोधनं जन्यं प्रधनं प्रविदारणम्॥<br/>
</div>
<div class="sloka" id="2.8.104"><div class="sloka-number">2.8.104</div>
मृधमास्कन्दनं संख्यं समीकं सांपरायिकम्।<br/>
अस्त्रियां समरानीकरणाः कलहविग्रहौ ॥<br/>
</div>
<div class="sloka" id="2.8.105"><div class="sloka-number">2.8.105</div>
सम्प्रहाराभिसम्पात कलिसंस्फोट संयुगाः।<br/>
अभ्यामर्द समाघात संग्रामाभ्यागमाहवाः॥<br/>
</div>
<div class="sloka" id="2.8.106"><div class="sloka-number">2.8.106</div>
समुदायः स्त्रियः संयत्समित्याजिसमिद्युधः।<br/>
नियुद्धं बाहुयुद्धेऽथ तुमुलं रणसङ्कुले॥<br/>
</div>
<div class="sloka" id="2.8.107"><div class="sloka-number">2.8.107</div>
क्ष्वेडा तु सिंहनादः स्यात्करिणां घटना घटा।<br/>
क्रन्दनं योधसंरावो बृंहितं करिगर्जितम्॥<br/>
</div>
<div class="sloka" id="2.8.108"><div class="sloka-number">2.8.108</div>
विस्फारो धनुषः स्वानः पताहाडम्बरो समौ।<br/>
प्रसभं तु बलात्कारो हठोऽथ स्खलितं छलम्॥<br/>
</div>
<div class="sloka" id="2.8.109"><div class="sloka-number">2.8.109</div>
अजन्यं क्लीबमुत्पात उपसर्गः समं त्रयम्।<br/>
मूर्छा तु कश्मलं मोहोऽप्यवमर्दस्तु पीडनम्॥<br/>
</div>
<div class="sloka" id="2.8.110"><div class="sloka-number">2.8.110</div>
अभ्यवस्कन्दनं त्वभ्यासादनं विजयो जयः।<br/>
वैरशुद्धिः प्रतीकारो वैरनिर्यातनं च सा॥<br/>
</div>
<div class="sloka" id="2.8.111"><div class="sloka-number">2.8.111</div>
प्रद्रावोद्द्रावसंद्रावसंदावा विद्रवो द्रवः।<br/>
अपक्रमोऽपयानं च रणे भङ्गः पराजयः॥<br/>
</div>
<div class="sloka" id="2.8.112"><div class="sloka-number">2.8.112</div>
पराजितपराभूतौ त्रिषु नष्टतिरोहितौ।<br/>
प्रमापणं निबर्हणं निकारणं विशारणम्॥<br/>
</div>
<div class="sloka" id="2.8.113"><div class="sloka-number">2.8.113</div>
प्रवासनं परासनं निषूदनं निहिंसनम्।<br/>
निर्वासनं संज्ञपनं निर्ग्रन्थनमपासनम्॥<br/>
</div>
<div class="sloka" id="2.8.114"><div class="sloka-number">2.8.114</div>
निस्तर्हणं निहननं क्षणनं परिवर्जनम्।<br/>
निर्वापणं विशसनं मारणं प्रतिघातनम्॥<br/>
</div>
<div class="sloka" id="2.8.115"><div class="sloka-number">2.8.115</div>
उद्वासनप्रमथनक्रथनोज्जासनानि च।<br/>
आलम्भपिञ्जविशरघातोन्माथवधा अपि॥<br/>
</div>
<div class="sloka" id="2.8.116"><div class="sloka-number">2.8.116</div>
स्यात्पञ्चता कालधर्मो दिष्टान्तः प्रलयोऽत्ययः।<br/>
अन्तो नाशो द्वयोर्मृत्युर्मरणं निधनोऽस्त्रियाम्॥<br/>
</div>
<div class="sloka" id="2.8.117"><div class="sloka-number">2.8.117</div>
परासुप्राप्तपञ्चत्वपरेतप्रेतसंस्थिताः।<br/>
मृतप्रमीतौ त्रिष्वेते चिता चित्या चितिः स्त्रियाम्॥<br/>
</div>
<div class="sloka" id="2.8.118"><div class="sloka-number">2.8.118</div>
कबन्धोऽस्त्री क्रियायुक्तमपमूर्धकलेवरम्।<br/>
श्मशानं स्यात्पितृवनं कुणपः शवमस्त्रियाम्॥<br/>
</div>
<div class="sloka" id="2.8.119"><div class="sloka-number">2.8.119</div>
प्रग्रहोपग्रहौ बन्द्यां कारा स्यात्बन्धनालये।<br/>
पूंसि भूम्न्यसवः प्राणाश्चैवं, जीवोऽसुधारणम्॥<br/>
</div>
<div class="sloka" id="2.8.120"><div class="sloka-number">2.8.120</div>
आयुर्जीवितकालो ना जीवतुर्जीवनौषधम्।<br/>
</div>
 इति क्षत्रियवर्गः

वैश्यवर्गः।<br/>
अथ वैश्यवर्गः
<div class="sloka" id="2.9.1"><div class="sloka-number">2.9.1</div>
ऊरव्या ऊरुजा अर्या वैश्या भूमिस्पृशो विशः।<br/>
आजीवो जीविका वार्ता वृत्तिर्वर्तनजीवने॥<br/>
</div>
<div class="sloka" id="2.9.2"><div class="sloka-number">2.9.2</div>
स्त्रियां कृषिः पाशुपाल्यं  वाणिज्यं चेति वृत्तयः।<br/>
सेवा श्ववृत्तिरनृतं कृषिरुञ्छशिलं त्वृतम्॥<br/>
</div>
<div class="sloka" id="2.9.3"><div class="sloka-number">2.9.3</div>
द्वे याचितायाचितयोर्यथासंख्यं मृतामृते।<br/>
सत्यानृतं वणिग्भावः स्यादृणं पर्युदञ्चनम्॥<br/>
</div>
<div class="sloka" id="2.9.4"><div class="sloka-number">2.9.4</div>
उद्धारोऽर्थप्रयोगस्तु कुसीदं वृद्धिजीविका।<br/>
याच्ञयाप्तं याचितकं निमयादापमित्यकम्॥<br/>
</div>
<div class="sloka" id="2.9.5"><div class="sloka-number">2.9.5</div>
उत्तमर्णाधमर्णौ द्वौ प्रयोक्तृग्राहकौ क्रमात्।<br/>
कुसीदिको वार्धुषिको वृद्ध्याजीवश्च वार्धुषिः॥<br/>
</div>
<div class="sloka" id="2.9.6"><div class="sloka-number">2.9.6</div>
क्षेत्राजीवः कर्षकश्च कृषिकश्च कृषीवलः।<br/>
क्षेत्रं व्रैहेयशालेयं व्रीहिशाल्युद्भवो हि यत्॥<br/>
</div>
<div class="sloka" id="2.9.7"><div class="sloka-number">2.9.7</div>
यव्यं यवक्यं षष्टिक्यं यवादिभवनं हि यत्।<br/>
तिल्यं तैलीनवन्माषोमाणुभङ्गा द्विरूपता॥<br/>
</div>
<div class="sloka" id="2.9.8"><div class="sloka-number">2.9.8</div>
मौद्गीनकौद्रवीणादि शेषधान्योद्भवक्षमम्।<br/>
शाकक्षेत्रादिके शाकशाकटं शाकशाकिनम्।<br/>
बीजाकृतं तूप्तकृष्टे सीत्यं कृष्टं च हल्यवत्॥<br/>
</div>
<div class="sloka" id="2.9.9"><div class="sloka-number">2.9.9</div>
त्रिगुणाकृतं तृतीयाकृतं त्रिहल्यं त्रिसीत्यमपि तस्मिन्।<br/>
द्विगुणाकृते तु सर्वं पूर्वं शम्बाकृतमपीह॥<br/>
</div>
<div class="sloka" id="2.9.10"><div class="sloka-number">2.9.10</div>
द्रोणाढकादिवापादौ द्रौणिकाढकिकादयः।<br/>
खारीवापस्तु खारीक उत्तमर्णादयस्त्रिषु॥<br/>
</div>
<div class="sloka" id="2.9.11"><div class="sloka-number">2.9.11</div>
पुन्नपुंसकयोर्वप्रः केदारः क्षेत्रमस्य तु।<br/>
कैदारकं स्यात्कैदार्यं क्षेत्रं कैदारिकं गणे॥<br/>
</div>
<div class="sloka" id="2.9.12"><div class="sloka-number">2.9.12</div>
लोष्टानि लेष्टवः पुंसि कोटिशो लोष्टभेदनः ।<br/>
प्राजनं तोदनं तोत्रं खनित्रमवदारणे॥<br/>
</div>
<div class="sloka" id="2.9.13"><div class="sloka-number">2.9.13</div>
दात्रं लवित्रमाबन्धो योत्रं योक्त्रमथो फलम्।<br/>
निरीशं कुटकं फालः कृषको लाङ्गलं हलम्॥<br/>
</div>
<div class="sloka" id="2.9.14"><div class="sloka-number">2.9.14</div>
गोदारणं च शीरोऽथ शम्या स्त्री युगकीलकः।<br/>
ईषा लाङ्गलदण्डः स्यात्सीता लाङ्गलपद्धतिः॥<br/>
</div>
<div class="sloka" id="2.9.15"><div class="sloka-number">2.9.15</div>
पुंसि मेधिः खले दारु न्यस्तं यत्पशुबन्धने।<br/>

आशुर्व्रीहिः पाटलः स्याच्छितशूकयवौ समौ॥<br/>
</div>
<div class="sloka" id="2.9.16"><div class="sloka-number">2.9.16</div>
तोक्मस्तु तत्र हरिते कलायस्तु सतीनकः।<br/>
हरेणुरेणुकौ चास्मिन्कोरदूषस्तु कोद्रवः॥<br/>
</div>
<div class="sloka" id="2.9.17"><div class="sloka-number">2.9.17</div>
मङ्गल्यको मसूरोऽथ मकुष्टक मयुष्टकौ।<br/>
वनमुद्गे सर्षपे तु द्वौ तन्तुभकदम्बकौ॥<br/>
</div>
<div class="sloka" id="2.9.18"><div class="sloka-number">2.9.18</div>
सिद्धार्थस्त्वेष धवलो गोधूमः सुमनः समौ।<br/>
स्याद्यावकस्तु कुल्माषश्चणको हरिमन्थकः॥<br/>
</div>
<div class="sloka" id="2.9.19"><div class="sloka-number">2.9.19</div>
द्वौ तिले तिलपेजश्च तिलपिञ्जश्च निष्फले।<br/>
क्षवः क्षुताभिजननो राजिका कृष्णिकासुरी॥<br/>
</div>
<div class="sloka" id="2.9.20"><div class="sloka-number">2.9.20</div>
स्त्रियौ कङ्गुप्रियङ्गू द्वे अतसी स्यादुमा क्षुमा।<br/>
मातुलानी तु भङ्गायां व्रीहि भेदस्त्वणुः पुमान्॥<br/>
</div>
<div class="sloka" id="2.9.21"><div class="sloka-number">2.9.21</div>
किंशारुः सस्यशूकं स्यात्कणिशं सस्यमञ्जरी।<br/>
धान्यं व्रीहिः स्तम्बकरिः स्तम्बो गुच्छस्तृणादिनः॥<br/>
</div>
<div class="sloka" id="2.9.22"><div class="sloka-number">2.9.22</div>
नाडी नालञ्च काण्डोऽस्य पलालोऽस्त्री सनिष्फलः।<br/>
कडङ्गरो बुसं क्लीबे धान्यत्वचि तुषः पुमान्॥<br/>
</div>
<div class="sloka" id="2.9.23"><div class="sloka-number">2.9.23</div>
शूकोऽस्त्री श्लक्ष्णतीक्ष्णाग्रे शमी शिम्बा त्रिषूत्तरे।<br/>
ऋद्धमावसितं धान्यं पूतं तु बहुलीकृतम्॥<br/>
</div>
<div class="sloka" id="2.9.24"><div class="sloka-number">2.9.24</div>
माषादयः शमीधान्ये शूकधान्ये यवादयः।<br/>
शालयः कलमाद्याश्च षष्टिकाद्याश्च पुंस्यमी॥<br/>
</div>
<div class="sloka" id="2.9.25"><div class="sloka-number">2.9.25</div>
तृणधान्यानि नीवाराः स्त्री गवेधुर्गवेधुका।<br/>
अयोग्रं मुसलोऽस्त्री स्यादुदूखलमुलूखलम्॥<br/>
</div>
<div class="sloka" id="2.9.26"><div class="sloka-number">2.9.26</div>
प्रस्फोटनं शूर्पमस्त्री चालनी तितउः पुमान्।<br/>
स्यूतप्रसेवौ कण्डोलपिटौ कटकिलिञ्जकौ॥<br/>
</div>
<div class="sloka" id="2.9.27"><div class="sloka-number">2.9.27</div>
समानौ रसवत्यां तु पाकस्थानमहानसे।<br/>
पौरोगवस्तदध्यक्षः सूपकारास्तु बल्लवाः॥<br/>
</div>
<div class="sloka" id="2.9.28"><div class="sloka-number">2.9.28</div>
आरालिका आन्धसिकाः सूदा औदनिका गुणाः।<br/>
आपूपिकः कान्दविको भक्ष्यकार इमे त्रिषु॥<br/>
</div>
<div class="sloka" id="2.9.29"><div class="sloka-number">2.9.29</div>
अश्मन्तमुद्धानमधिश्रयणी चुल्लिरन्तिका।<br/>
अङ्गारधानिकाङ्गारशकट्यपि हसन्त्यपि॥<br/>
</div>
<div class="sloka" id="2.9.30"><div class="sloka-number">2.9.30</div>
हसन्यप्यथ न स्त्री स्यादङ्गारोऽलातमुल्मुकम्।<br/>
क्लीबेऽम्बरीषं भ्राष्ट्रो ना कन्दुर्वा स्वेदनी स्त्रियाम्॥<br/>
</div>
<div class="sloka" id="2.9.31"><div class="sloka-number">2.9.31</div>
अलिञ्जरः स्यान्मणिकः कर्कर्यालुर्गलन्तिका।<br/>
पिठरः स्थाल्युखा कुण्डं कलशस्तु त्रिषु द्वयोः॥<br/>
</div>
<div class="sloka" id="2.9.32"><div class="sloka-number">2.9.32</div>
घटः कुटनिपावस्त्री शरावो वर्धमानकः।<br/>
ऋजीषं पिष्टपचनं कंसोऽस्त्री पानभाजनम्॥<br/>
</div>
<div class="sloka" id="2.9.33"><div class="sloka-number">2.9.33</div>
कुतूः कृत्तेः स्नेहपात्रं सैवाल्पा कुतुपः पुमान्।<br/>
सर्वमावपनं भाण्डं पात्रामत्रं च भाजनम्॥<br/>
</div>
<div class="sloka" id="2.9.34"><div class="sloka-number">2.9.34</div>
दर्विः कम्बिः खजाका च स्यात्तर्दूर्दारुहस्तकः।<br/>
अस्त्री शाकं हरितकं शिग्रुरस्य तु नाडिका॥<br/>
</div>
<div class="sloka" id="2.9.35"><div class="sloka-number">2.9.35</div>
कलम्बश्च कडम्बश्च वेसवार उपस्करः।<br/>
तिन्तिडीकं च चुक्रं च वृक्षाम्लमथ वेल्लजम्॥<br/>
</div>
<div class="sloka" id="2.9.36"><div class="sloka-number">2.9.36</div>
मरीचं कोलकं कृष्णमूषणं धर्मपत्तनम्।<br/>
जीरको जरणोऽजाजि कणा कृष्णे तु जीरके॥<br/>
</div>
<div class="sloka" id="2.9.37"><div class="sloka-number">2.9.37</div>
सुषवी कारवी पृथ्वी पृथुः कालोपकुञ्जिका।<br/>
आर्द्रकं शृङ्गबेरं स्यादथच्छत्रा वितुन्नकम्॥<br/>
</div>
<div class="sloka" id="2.9.38"><div class="sloka-number">2.9.38</div>
कुस्तुम्बुरु च धान्याकमथ शुण्ठी महौषधम्।<br/>
स्त्रीनपुंसकयोर्विश्वं नागरं विश्वभेषजम्॥<br/>
</div>
<div class="sloka" id="2.9.39"><div class="sloka-number">2.9.39</div>
आरनालकसौवीरकुल्माषाभिषुतानि च।<br/>
अवन्तिसोमधान्याम्लकुञ्जलानि च काञ्जिके॥<br/>
</div>
<div class="sloka" id="2.9.40"><div class="sloka-number">2.9.40</div>
सहस्रवेधि जतुकं बाल्हीकं हिङ्गु रामठम्।<br/>
तत्पत्री कारवी पृथ्वी बाष्पिका कबरी पृथुः॥<br/>
</div>
<div class="sloka" id="2.9.41"><div class="sloka-number">2.9.41</div>
निशाख्या काञ्चनी पीता हरिद्रा वरवर्णिनी।<br/>
सामुद्रं यत्तु लवणमक्षीवं वशिरं च तत्॥<br/>
</div>
<div class="sloka" id="2.9.42"><div class="sloka-number">2.9.42</div>
सैन्धवोऽस्त्री शीतशिवं माणिमन्थं च सिन्धुजे।<br/>
रौमकं वसुकं पाक्यं विडं च कृतके द्वयम्॥<br/>
</div>
<div class="sloka" id="2.9.43"><div class="sloka-number">2.9.43</div>
सौवर्चलेऽक्षरुचके तिलकं तत्र मेचके।<br/>
मत्स्यण्डी फाणितं खण्डविकारः शर्करा सिता॥<br/>
</div>
<div class="sloka" id="2.9.44"><div class="sloka-number">2.9.44</div>
कूर्चिका क्षीरविकृतिः स्याद्रसाला तु मार्जिता।<br/>
स्यात्तेमनं तु निष्ठानं त्रिलिङ्गा वासितावधेः॥<br/>
</div>
<div class="sloka" id="2.9.45"><div class="sloka-number">2.9.45</div>
शूलाकृतं भटित्रं स्याच्छूल्यमुख्यं तु पैठरम्।<br/>
प्रणीतमुपसंपन्नं प्रयस्तं स्यात्सुसंस्कृतम्॥<br/>
</div>
<div class="sloka" id="2.9.46"><div class="sloka-number">2.9.46</div>

स्यात्पिच्छिलं तु विजिलं संमृष्टं शोधितं समे।<br/>
चिक्कणं मसृणं स्निग्धं तुल्ये भावितवासिते॥<br/>
</div>
<div class="sloka" id="2.9.47"><div class="sloka-number">2.9.47</div>
आपक्वं पौलिरभ्यूषो लाजाः पुंभूम्नि चाक्षताः।<br/>
पृथुकः स्याच्चिपिटको धाना भ्रष्टयवे स्त्रियः॥<br/>
</div>
<div class="sloka" id="2.9.48"><div class="sloka-number">2.9.48</div>
पूपोऽपूपः पिष्टकः स्यात्करम्भो दधिसक्तवः।<br/>
भिस्सा स्त्री भक्तमन्धोऽन्नमोदनोऽस्त्री सदीदिविः॥<br/>
</div>
<div class="sloka" id="2.9.49"><div class="sloka-number">2.9.49</div>
भिस्सटा दग्धिका सर्वरसाग्रे मण्डमस्त्रियाम्।<br/>
मासराचामनिस्रावा मण्डे भक्तसमुद्भवे॥<br/>
</div>
<div class="sloka" id="2.9.50"><div class="sloka-number">2.9.50</div>
यवागूरुष्णिका श्राणा विलेपी तरला च सा।<br/>
म्रक्षणाभ्यञ्जने तैलं कृसरस्तु तिलौदनः।<br/>
गव्यं त्रिषु गवां सर्वं गोविड्गोमयस्त्रियाम्॥<br/>
</div>
<div class="sloka" id="2.9.51"><div class="sloka-number">2.9.51</div>
तत्तु शुष्कं करीषोऽस्त्री दुग्धं क्षीरं पयस्समम्।<br/>
पयस्यमाज्यदध्यादि द्रप्स्यं दधि घनेतरत्॥<br/>
</div>
<div class="sloka" id="2.9.52"><div class="sloka-number">2.9.52</div>
घृतमाज्यं हविः सर्पिर्नवनीतं नवोद्घृतम्।<br/>
तत्तु हैयङ्गवीनं यद्ध्योगोदोहोद्भवं घृतम्॥<br/>
</div>
<div class="sloka" id="2.9.53"><div class="sloka-number">2.9.53</div>
दण्डाहतं कालशेयमरिष्टमपि गोरसः।<br/>
तक्रं ह्युदश्विन्मथितं पादाम्ब्वर्धाम्बु निर्जलम्॥<br/>
</div>
<div class="sloka" id="2.9.54"><div class="sloka-number">2.9.54</div>
मण्डम्दधिभवं मस्तु पीयूषोऽभिनवं पयः।<br/>
अशनाया बुभुक्षा क्षुद्ग्रासस्तु कवलः पुमान्॥<br/>
</div>
<div class="sloka" id="2.9.55"><div class="sloka-number">2.9.55</div>
सपीतिः स्त्री तुल्यपानं सग्धिः स्त्री सहभोजनम्।<br/>
उदन्या तु पिपासा तृट्तर्षो जग्धिस्तु भोजनम्॥<br/>
</div>
<div class="sloka" id="2.9.56"><div class="sloka-number">2.9.56</div>
जेमनं लेह आहारो निघासो न्याद इत्यपि।<br/>
सौहित्यं तर्पणं तृप्तिः फेला भुक्तसमुज्झितम्॥<br/>
</div>
<div class="sloka" id="2.9.57"><div class="sloka-number">2.9.57</div>
कामं प्रकामं पर्याप्तं निकामेष्टं यथेप्सितम्।<br/>
गोपे गोपालगोसंख्यगोधुगाभीरवल्लवाः॥<br/>
</div>
<div class="sloka" id="2.9.58"><div class="sloka-number">2.9.58</div>
गोमहिष्यादिकं पादबन्धनं द्वौ गवीश्वरे।<br/>
गोमान्गोमी गोकुलं तु गोधनं स्याद्गवां व्रजे॥<br/>
</div>
<div class="sloka" id="2.9.59"><div class="sloka-number">2.9.59</div>
त्रिष्वाशितङ्गवीनं तद्गावो यत्राशिताः पुरा।<br/>
उक्षा भद्रो बलीवर्द ऋषभो वृषभो वृषः॥<br/>
</div>
<div class="sloka" id="2.9.60"><div class="sloka-number">2.9.60</div>
अनड्वान्सौरभेयो गौरुक्ष्णां संहतिरौक्षकम्।<br/>
गव्या गोत्रा गवां वत्सधेन्वोर्वात्सकधैनुके॥<br/>
</div>
<div class="sloka" id="2.9.61"><div class="sloka-number">2.9.61</div>
वृषो महान्महोक्षः स्याद्वृद्धोक्षस्तु जरद्गवः।<br/>
उत्पन्न उक्षा जातोक्षः सद्यो जातस्तु तर्णकः॥<br/>
</div>
<div class="sloka" id="2.9.62"><div class="sloka-number">2.9.62</div>
शकृत्करिस्तु वत्सस्याद्दम्यवत्सतरौ समौ।<br/>
आर्षभ्यः षण्डतायोग्यः षण्डो गोपतिरिट्चरः॥<br/>
</div>
<div class="sloka" id="2.9.63"><div class="sloka-number">2.9.63</div>
स्कन्धदेशे त्वस्य वहः सास्ना तु गलकम्बलः।<br/>
स्यान्नस्तितस्तु नस्योतः प्रष्ठवाड्युगपार्श्वगः॥<br/>
</div>
<div class="sloka" id="2.9.64"><div class="sloka-number">2.9.64</div>
युगादीनां तु वोढारो युग्यप्रासङ्ग्यशाकटाः।<br/>
खनति तेन तद्वोढास्येदं हालिकसैरिकौ॥<br/>
</div>
<div class="sloka" id="2.9.65"><div class="sloka-number">2.9.65</div>
धुर्वहे धुर्य धौरेय धुरीणाः सधुरन्धराः।<br/>
उभावेकधुरीणैकधुरावेकधुरावहे॥<br/>
</div>
<div class="sloka" id="2.9.66"><div class="sloka-number">2.9.66</div>
स तु सर्वधुरीणः स्याद्यो वै सर्वधुरावहः।<br/>
माहेयी सौरभेयी गौरुस्रा माता च शृङ्गिणी॥<br/>
</div>
<div class="sloka" id="2.9.67"><div class="sloka-number">2.9.67</div>
अर्जुन्यघ्न्या रोहिणी स्यादुत्तमा गोषु नैचिकी।<br/>
वर्णादिभेदात्संज्ञाः स्युः शबलीधवलादयः॥<br/>
</div>
<div class="sloka" id="2.9.68"><div class="sloka-number">2.9.68</div>
द्विहायनी द्विवर्षा गौरेकाब्दा त्वेकहायनी।<br/>
चतुरब्दा चतुर्हायण्येवं त्र्यब्दा त्रिहायणी॥<br/>
</div>
<div class="sloka" id="2.9.69"><div class="sloka-number">2.9.69</div>
वशा वन्ध्यावतोका तु स्रवद्गर्भाथ सन्धिनी।<br/>
आक्रान्ता वृषभेणाथ वेहद्गर्भोपघातिनी॥<br/>
</div>
<div class="sloka" id="2.9.70"><div class="sloka-number">2.9.70</div>
काल्योपसर्या प्रजने प्रष्ठौही बालगर्भिणी।<br/>
स्यादचण्डी तु सुकरा बहुसूतिः परेष्टुका॥<br/>
</div>
<div class="sloka" id="2.9.71"><div class="sloka-number">2.9.71</div>
चिरप्रसूता बष्कयणी धेनुः स्यान्नवसूतिका।<br/>
सुव्रता सुखसंदोह्या पीनोध्नी पीवरस्तनी॥<br/>
</div>
<div class="sloka" id="2.9.72"><div class="sloka-number">2.9.72</div>
द्रोणक्षीरा द्रोणदुग्धा धेनुष्या बन्धके स्थिता।<br/>
समांसमीना सा यैव प्रतिवर्षं प्रसूयते॥<br/>
</div>
<div class="sloka" id="2.9.73"><div class="sloka-number">2.9.73</div>
ऊधस्तु क्लीबमापीनं समौ शिवककीलकौ।<br/>
न पुंसि दाम सन्दानं पशुरज्जुस्तु दामनी॥<br/>
</div>
<div class="sloka" id="2.9.74"><div class="sloka-number">2.9.74</div>
वैशाखमन्थमन्थान मन्थानो मन्थदण्डके।<br/>
कुठरो दण्डविष्कम्भो मन्थनी गर्गरी समे॥<br/>
</div>
<div class="sloka" id="2.9.75"><div class="sloka-number">2.9.75</div>
उष्ट्रे क्रमेलकमयमहाङ्गाः करभः शिशुः।<br/>
करभाः स्युः शृङ्खलका दारवैः पादबन्धनैः॥<br/>
</div>
<div class="sloka" id="2.9.76"><div class="sloka-number">2.9.76</div>
अजा छागी शुभच्छागबस्तच्छगलका अजे।<br/>
मेढ्रोरभ्रोरणोर्णायु मेष वृष्णय एडके॥<br/>
</div>
<div class="sloka" id="2.9.77"><div class="sloka-number">2.9.77</div>
उष्ट्रोरभ्राजवृन्दे स्यादौष्ट्रकौरभ्रकाजकम्।<br/>
चक्रीवन्तस्तु वालेया रासभा गर्दभाः खराः॥<br/>
</div>
<div class="sloka" id="2.9.78"><div class="sloka-number">2.9.78</div>
वैदेहकः सार्थवाहो नैगमो वाणिजो वणिक्।<br/>
पण्याजीवो ह्यापणिकः क्रयविक्रयिकश्च सः॥<br/>
</div>
<div class="sloka" id="2.9.79"><div class="sloka-number">2.9.79</div>
विक्रेता स्याद्विक्रयिकः क्रायकक्रयिकौ समौ।<br/>
वाणिज्यं तु वणिज्या स्यान्मूल्यं वस्नोऽप्यवक्रयः॥<br/>
</div>
<div class="sloka" id="2.9.80"><div class="sloka-number">2.9.80</div>
नीवी परिपणो मूलधनं लाभोऽधिकं फलम्।<br/>
परिदानं परीवर्तो नैमेयनियमावपि॥<br/>
</div>
<div class="sloka" id="2.9.81"><div class="sloka-number">2.9.81</div>
पुमानुपनिधिर्न्यासः प्रतिदानं तदर्पणम्।<br/>
क्रये प्रसारितं क्रय्यं क्रेयं क्रेतव्यमात्रके॥<br/>
</div>
<div class="sloka" id="2.9.82"><div class="sloka-number">2.9.82</div>
विक्रेयं पणितव्यं च पण्यं क्रय्यादयस्त्रिषु।<br/>
क्लीबे सत्यापनं सत्यङ्कारः सत्याकृतिः स्त्रियाम्॥<br/>
</div>
<div class="sloka" id="2.9.83"><div class="sloka-number">2.9.83</div>
विपणो विक्रयः संख्याः संख्येये ह्यादश त्रिषु।<br/>
विंशत्याद्याः सदैकत्वे सर्वाः संख्येयसंख्ययोः॥<br/>
</div>
<div class="sloka" id="2.9.84"><div class="sloka-number">2.9.84</div>
संख्यार्थे द्विबहुत्वे स्तस्तासु चानवतेः स्त्रियः।<br/>
पङ्क्तेः शतसहस्रादि क्रमाद्दशगुणोत्तरम्॥<br/>
</div>
<div class="sloka" id="2.9.85"><div class="sloka-number">2.9.85</div>
यौतवं द्रुवयं पाय्यमिति मानार्थकं त्रयम्।<br/>
मानं तुलाङ्गुलिप्रस्थैर्गुञ्जाः पञ्जाद्यमाषकः॥<br/>
</div>
<div class="sloka" id="2.9.86"><div class="sloka-number">2.9.86</div>
ते षोडशाक्षः कर्षोऽस्त्री पलं कर्षचतुष्टयम्।<br/>
सुवर्णबिस्तौ हेम्नोऽक्षे कुरुबिस्तस्तु तत्पले॥<br/>
</div>
<div class="sloka" id="2.9.87"><div class="sloka-number">2.9.87</div>
तुला स्त्रियां पलशतं भारः स्याद्विंशतिस्तुलाः।<br/>
आचितो दश भाराः स्युः शाकटो भार आचितः॥<br/>
</div>
<div class="sloka" id="2.9.88"><div class="sloka-number">2.9.88</div>
कार्षापणः कार्षिकः स्यात् कार्षिके ताम्रिके पणः।<br/>
अस्त्रियामाढकद्रोणौ खारी वाहो निकुञ्चकः॥<br/>
</div>
<div class="sloka" id="2.9.89"><div class="sloka-number">2.9.89</div>
कुडवः प्रस्थ इत्याद्याः परिमाणार्थकाः पृथक्।<br/>
पादस्तुरीयो भागः स्यादंशभागौ तु वण्टके॥<br/>
</div>
<div class="sloka" id="2.9.90"><div class="sloka-number">2.9.90</div>
द्रव्यं वित्तं स्वापतेयं रिक्थमृक्थं धनं वसु।<br/>
हिरण्यं द्रविणं द्युम्नमर्थरैविभवा अपि॥<br/>
</div>
<div class="sloka" id="2.9.91"><div class="sloka-number">2.9.91</div>
स्यात्कोशश्च हिरण्यं च हेमरूप्ये कृताकृते।<br/>
ताभ्यां यदन्यत्तत्कुप्यं रूप्यं तद्द्वयमाहतम्॥<br/>
</div>
<div class="sloka" id="2.9.92"><div class="sloka-number">2.9.92</div>
गारुत्मतं मरकतमश्मगर्भो हरिन्मणिः।<br/>
शोणरत्नं लोहितकः पद्मरागोऽथ मौक्तिकम्॥<br/>
</div>
<div class="sloka" id="2.9.93"><div class="sloka-number">2.9.93</div>
मुक्ताथ विद्रुमः पुंसि प्रवालं पुन्नपुंसकम्।<br/>
रत्नं मणिर्द्वयोरश्मजातौ मुक्तादिकेऽपि च॥<br/>
</div>
<div class="sloka" id="2.9.94"><div class="sloka-number">2.9.94</div>
स्वर्णं सुवर्णं कनकं हिरण्यं हेमकाटकम्।<br/>
तपनीयं शातकुम्भं गाङ्गेयं  भर्म कर्बुरम्॥<br/>
</div>
<div class="sloka" id="2.9.95"><div class="sloka-number">2.9.95</div>
चामीकरं जातरूपं महारजतकाञ्चने।<br/>
रुक्मं कार्तस्वरं जाम्बूनदमष्टापदोऽस्त्रियाम्॥<br/>
</div>
<div class="sloka" id="2.9.96"><div class="sloka-number">2.9.96</div>
अलङ्कारसुवर्णं यच्छृङ्गीकनकमित्यदः।<br/>
दुर्वर्णं रजतं रूप्यं खर्जूरं श्वेतमित्यपि॥<br/>
</div>
<div class="sloka" id="2.9.97"><div class="sloka-number">2.9.97</div>
रीतिः स्त्रियामारकूटो न स्त्रियामथ ताम्रकम्।<br/>
शुल्बं म्लेच्छमुखं द्व्यष्टवरिष्टोदुम्बराणि च॥<br/>
</div>
<div class="sloka" id="2.9.98"><div class="sloka-number">2.9.98</div>
लोहोऽस्त्री शस्त्रकं तीक्ष्णं पिण्डं कालायसायसी।<br/>
अश्मसारोऽथ मण्डूरं सिंहाणमपि तन्मले॥<br/>
</div>
<div class="sloka" id="2.9.99"><div class="sloka-number">2.9.99</div>
सर्वं च तैजसं लौहं विकारस्त्वयसः कुशी।<br/>
क्षारः काचोऽथ चपलो रसः सूतश्च पारदे॥<br/>
</div>
<div class="sloka" id="2.9.100"><div class="sloka-number">2.9.100</div>
गवलं माहिषं शृङ्गमभ्रकं गिरिजामले।<br/>
स्रोतोञ्जनं तु सौवीरं कापोताञ्जनयामुने॥<br/>
</div>
<div class="sloka" id="2.9.101"><div class="sloka-number">2.9.101</div>
तुत्थाञ्जनं शिखिग्रीवं वितुन्नकमयूरके।<br/>
कर्परी दार्विकाक्वाथोद्भवं तुत्थं रसाञ्जनम्॥<br/>
</div>
<div class="sloka" id="2.9.102"><div class="sloka-number">2.9.102</div>
रसगर्भं तार्क्ष्यशैलं गन्धाश्मनि तु गन्धिकः।<br/>
सौगन्धिकश्च चक्षुष्याकुलाल्यौ तु कुलत्थिका॥<br/>
</div>
<div class="sloka" id="2.9.103"><div class="sloka-number">2.9.103</div>
रीतिपुष्पं पुष्पकेतु पुष्पकं कुसुमाञ्जनम्।<br/>
पिञ्जरं पीतनं तालमालं च हरितालके॥<br/>
</div>
<div class="sloka" id="2.9.104"><div class="sloka-number">2.9.104</div>
गैरेयमर्थ्यं गिरिजमश्मजं च शिलाजतु।<br/>
वोलगन्धरसप्राणपिण्डगोपरसाः समाः॥<br/>
</div>
<div class="sloka" id="2.9.105"><div class="sloka-number">2.9.105</div>
डिण्डीरोऽब्धिकफः फेनः सिन्दूरं नागसंभवम्।<br/>
नागसीसकयोगेष्टवप्राणि त्रपु पिञ्चटम्॥<br/>
</div>
<div class="sloka" id="2.9.106"><div class="sloka-number">2.9.106</div>
रङ्गवङ्गे अथ पिचुस्तूलोऽथ कमलोत्तरम्।<br/>
स्यात्कुसुम्भं वह्निशिखं महारजनमित्यपि॥<br/>
</div>
<div class="sloka" id="2.9.107"><div class="sloka-number">2.9.107</div>
मेषकम्बल ऊर्णायुः शशोर्णं शशलोमनि।<br/>
मधु क्षौद्रं माक्षिकादि मधूच्छिष्टं तु सिक्थकम्॥<br/>
</div>
<div class="sloka" id="2.9.108"><div class="sloka-number">2.9.108</div>
मनःशिला मनोगुप्ता मनोह्वा नागजिह्विका।<br/>
नैपाली कुनटी गोला यवक्षारो यवाग्रजः॥<br/>
</div>
<div class="sloka" id="2.9.109"><div class="sloka-number">2.9.109</div>
पाक्योऽथ सर्जिकाक्षारः कापोतः सुखवर्चकः।<br/>
सौवर्चलं स्याद्रुचकं त्वक्क्षीरी वंशरोचना॥<br/>
</div>
<div class="sloka" id="2.9.110"><div class="sloka-number">2.9.110</div>
शिग्रुजं श्वेतमरिचं मोरटं मूलमैक्षवम्।<br/>
ग्रन्थिकं पिप्पलीमूलं चटकाशिर इत्यपि॥<br/>
</div>
<div class="sloka" id="2.9.111"><div class="sloka-number">2.9.111</div>
गोलोमी भूतकेशो ना पत्राङ्गं रक्तचन्दनम्।<br/>
त्रिकटु त्र्यूषणं व्योषं त्रिफला तु फलत्रिकम्॥<br/>
</div>
 इति वैश्यवर्गः
शूद्रवर्गः।<br/>
 अथ शूद्रवर्गः
<div class="sloka" id="2.10.1"><div class="sloka-number">2.10.1</div>
शूद्राश्चावरवर्णाश्च वृषलाश्च जघन्यजाः।<br/>
आचण्डालात्तु सङ्कीर्णा अम्बष्ठकरणादयः॥<br/>
</div>
<div class="sloka" id="2.10.2"><div class="sloka-number">2.10.2</div>
शूद्राविशोस्तु करणोऽम्बष्ठो वैश्याद्विजन्मनोः।<br/>
शूद्राक्षत्रिययोरुग्रो मागधः क्षत्रियाविशोः॥<br/>
</div>
<div class="sloka" id="2.10.3"><div class="sloka-number">2.10.3</div>
माहिष्योऽर्याक्षत्रिययोः क्षत्तार्याशूद्रयोः सुतः।<br/>
ब्राह्मण्यां क्षत्रियात्सूतस्तस्यां वैदेहको विशः॥<br/>
</div>
<div class="sloka" id="2.10.4"><div class="sloka-number">2.10.4</div>
रथकारस्तु माहिष्यात्करण्यां यस्य संभवः।<br/>
स्याच्चण्डालस्तु जनितो ब्राह्मण्यां वृषलेन यः॥<br/>
</div>
<div class="sloka" id="2.10.5"><div class="sloka-number">2.10.5</div>
कारुः शिल्पी संहतैस्तैर्द्वयोः श्रेणिः सजातिभिः।<br/>
कुलकः स्यात्कुलश्रेष्ठी मालाकारस्तु मालिकः॥<br/>
</div>
<div class="sloka" id="2.10.6"><div class="sloka-number">2.10.6</div>
कुम्भकारः कुलालः स्यात्पलगण्डस्तु लेपकः।<br/>
तन्तुवायः कुविन्दः स्यात्तुन्नवायस्तु सौचिकः॥<br/>
</div>
<div class="sloka" id="2.10.7"><div class="sloka-number">2.10.7</div>
रङ्गाजीवश्चित्रकरः शस्त्रमार्जोऽसि धावकः।<br/>
पादकृच्चर्मकारः स्याद्व्योकारो लोहकारकः॥<br/>
</div>
<div class="sloka" id="2.10.8"><div class="sloka-number">2.10.8</div>
नाडिन्धमः स्वर्णकारः कलादो रुक्मकारकः।<br/>
स्याच्छाङ्खिकः काम्बविकः शौल्बिकस्ताम्रकुट्टकः॥<br/>
</div>
<div class="sloka" id="2.10.9"><div class="sloka-number">2.10.9</div>
तक्षा तु वर्धकिस्त्वष्टा रथकारस्तु काष्ठतट्।<br/>
ग्रामाधीनो ग्रामतक्षः कौटतक्षोऽनधीनकः॥<br/>
</div>
<div class="sloka" id="2.10.10"><div class="sloka-number">2.10.10</div>
क्षुरी मुण्डी दिवाकीर्तिनापितान्तावसायिनः।<br/>
निर्णेजकः स्याद्रजकः शौण्डिको मण्डहारकः॥<br/>
</div>
<div class="sloka" id="2.10.11"><div class="sloka-number">2.10.11</div>
जाबालः स्यादजाजीवो देवाजीवस्तु देवलः।<br/>
स्यान्माया शाम्बरी मायाकारस्तु प्रतिहारकः॥<br/>
</div>
<div class="sloka" id="2.10.12"><div class="sloka-number">2.10.12</div>
शैलालिनस्तु शैलूषा जायाजीवाः कृशाश्विनः।<br/>
भरता इत्यपि नटाश्चारणास्तु कुशीलवाः॥<br/>
</div>
<div class="sloka" id="2.10.13"><div class="sloka-number">2.10.13</div>
मार्दङ्गिका मौरजिकाः पाणिवादास्तु पाणिघाः।<br/>
वेणुध्माः स्युर्वैणविका वीणावादास्तु वैणिकाः॥<br/>
</div>
<div class="sloka" id="2.10.14"><div class="sloka-number">2.10.14</div>
जीवान्तकः शाकुनिको द्वौ वागुरिकजालिकौ।<br/>
वैतंसिकः कौटिकश्च मांसिकश्च समं त्रयम्॥<br/>
</div>
<div class="sloka" id="2.10.15"><div class="sloka-number">2.10.15</div>
भृतको भृतिभुक्कर्मकरो वैतनिकोऽपि सः।<br/>
वार्तावहो वैवधिको भारवाहस्तु भारिकः॥<br/>
</div>
<div class="sloka" id="2.10.16"><div class="sloka-number">2.10.16</div>
विवर्णः पामरो नीचः प्राकृतश्च पृथग्जनः।<br/>
निहीनोऽपसदो जाल्मः क्षुल्लकश्चेतरश्च सः॥<br/>
</div>
<div class="sloka" id="2.10.17"><div class="sloka-number">2.10.17</div>
भृत्ये दासेरदासेयदासगोप्यकचेटकाः।<br/>
नियोज्यकिङ्करप्रैष्यभुजिष्यपरिचारकाः॥<br/>
</div>
<div class="sloka" id="2.10.18"><div class="sloka-number">2.10.18</div>
पराचितपरिस्कन्दपरजातपरैधिताः।<br/>
मान्दस्तुन्दपरिमृज आलस्यः शीतकोऽलसोऽनुष्णः॥<br/>
</div>
<div class="sloka" id="2.10.19"><div class="sloka-number">2.10.19</div>
दक्षे तु चतुरपेशलपटवः सूत्थान उष्णश्च।<br/>
चण्डालप्लवमातङ्गदिवाकीर्तिजनङ्गमाः॥<br/>
</div>
<div class="sloka" id="2.10.20"><div class="sloka-number">2.10.20</div>
निषादश्वपचावन्तेवासिचाण्डालपुक्कसाः।<br/>
भेदाः किरातशबरपुलिन्दा म्लेच्छजातयः॥<br/>
</div>
<div class="sloka" id="2.10.21"><div class="sloka-number">2.10.21</div>
व्याधो मृगवधाजीवो मृगयुर्लुब्धकोऽपि सः।<br/>
कौलेयकः सारमेयः कुक्कुरो मृगदंशकः॥<br/>
</div>
<div class="sloka" id="2.10.22"><div class="sloka-number">2.10.22</div>
शुनको भषकः श्वा स्यादलर्कस्तु स योगितः।<br/>
श्वा विश्वकद्रुर्मृगयाकुशलः सरमा शुनी॥<br/>
</div>
<div class="sloka" id="2.10.23"><div class="sloka-number">2.10.23</div>
विट्चरः सूकरो ग्राम्यो वर्करस्तरुणः पशुः।<br/>
आच्छोदनं मृगव्यं स्यादाखेटोमृगया स्त्रियाम्॥<br/>
</div>
<div class="sloka" id="2.10.24"><div class="sloka-number">2.10.24</div>
दक्षिणारुर्लुब्धयोगाद्दक्षिणेर्मा कुरङ्गकः।<br/>
चौरैकागारिकस्तेनदस्युतस्करमोषकाः॥<br/>
</div>
<div class="sloka" id="2.10.25"><div class="sloka-number">2.10.25</div>
प्रतिरोधिपरास्कन्दिपाटच्चरमलिम्लुचाः।<br/>
चौरिका स्तैन्यचोर्ये च स्तेयं लोप्त्रं तु तद्धने॥<br/>
</div>
<div class="sloka" id="2.10.26"><div class="sloka-number">2.10.26</div>
वीतंसस्तूपकरणं बन्धने मृगपक्षिणाम्।<br/>
उन्माथः कूटयन्त्रं स्याद्वागुरा मृगबन्धनी॥<br/>
</div>
<div class="sloka" id="2.10.27"><div class="sloka-number">2.10.27</div>
शुल्बं वराटकं स्त्री तु रज्जुस्त्रिषु वटी गुणः।<br/>
उद्घाटनं घटीयन्त्रं सलिलोद्वाहनं प्रहेः॥<br/>
</div>
<div class="sloka" id="2.10.28"><div class="sloka-number">2.10.28</div>
पुंसि वेमा वायदण्डः सूत्राणि नरि तन्तवः।<br/>
वाणिर्व्यूतिः स्त्रियौ तुल्ये पुस्तं लेप्यादिकर्मणि॥<br/>
</div>
<div class="sloka" id="2.10.29"><div class="sloka-number">2.10.29</div>
पाञ्चालिका पुत्रिका स्याद्वस्त्रदन्तादिभिः कृता।<br/>
जतुत्रपुविकारे तु जातुषं त्रापुषं त्रिषु।<br/>
पिटकः पेटकः पेटा मञ्जूषाथ विहङ्गिका॥<br/>
</div>
<div class="sloka" id="2.10.30"><div class="sloka-number">2.10.30</div>
भारयष्टिस्तदालम्बि शिक्यं काचोऽथ पादुका।<br/>
पादूरुपानत्स्त्री सैवानुपदीना पदायता॥<br/>
</div>
<div class="sloka" id="2.10.31"><div class="sloka-number">2.10.31</div>
नध्री वध्री वरत्रा स्यादश्वादेस्ताडनी कशा।<br/>
चाण्डालिका तु कण्डोलवीणा चण्डालवल्लकी॥<br/>
</div>
<div class="sloka" id="2.10.32"><div class="sloka-number">2.10.32</div>
नाराची स्यादेषणिका शाणस्तु निकषः कषः।<br/>
व्रश्चनःपत्रपरशुरीषिका तूलिका समे॥<br/>
</div>
<div class="sloka" id="2.10.33"><div class="sloka-number">2.10.33</div>
तैजसावर्तनी मूषा भस्त्रा चर्मप्रसेविका।<br/>
आस्फोटनी वेधनिका कृपाणी कर्तरी समे॥<br/>
</div>
<div class="sloka" id="2.10.34"><div class="sloka-number">2.10.34</div>
वृक्षादनी वृक्षभेदी टङ्कः पाषाणदारणः।<br/>
क्रकचोऽस्त्री करपत्रमारा चर्मप्रभेदिका॥<br/>
</div>
<div class="sloka" id="2.10.35"><div class="sloka-number">2.10.35</div>
सूर्मी स्थूणायःप्रतिमा शिल्पं कर्म कलादिकम्।<br/>
प्रतिमानं प्रतिबिम्बं प्रतिमा प्रतियातना प्रतिच्छाया॥<br/>
</div>
<div class="sloka" id="2.10.36"><div class="sloka-number">2.10.36</div>
प्रतिकृतिरर्चा पुंसि प्रतिनिधिरुपमोपमानं स्यात्।<br/>
वाच्यलिङ्गाः समस्तुल्यः सदृक्षः सदृशः सदृक्॥<br/>
</div>
<div class="sloka" id="2.10.37"><div class="sloka-number">2.10.37</div>
साधारणः समानश्च स्युरुत्तरपदे त्वमी।<br/>
निभसङ्काशनीकाशप्रतीकाशोपमादयः॥<br/>
</div>
<div class="sloka" id="2.10.38"><div class="sloka-number">2.10.38</div>
कर्मण्या तु विधाभृत्याभृतयो भर्म वेतनम्।<br/>
भरण्यं भरणं मूल्यं निर्वेशः पण इत्यपि॥<br/>
</div>
<div class="sloka" id="2.10.39"><div class="sloka-number">2.10.39</div>
सुरा हलिप्रिया हाला परिस्रुद्वरुणात्मजा।<br/>
गन्धोत्तमाप्रसन्नेराकादम्बर्यः परिस्रुता॥<br/>
</div>
<div class="sloka" id="2.10.40"><div class="sloka-number">2.10.40</div>
मदिरा कश्यमद्ये चाप्यवदंशस्तु भक्षणम्।<br/>
शुण्डापानं मदस्थानं मधुवारा मधुक्रमाः॥<br/>
</div>
<div class="sloka" id="2.10.41"><div class="sloka-number">2.10.41</div>
मध्वासवो माधवको मधु माध्वीकमद्वयोः।<br/>
मैरेयमासवः सीधुर्मेन्दको जगलः समौ॥<br/>
</div>
<div class="sloka" id="2.10.42"><div class="sloka-number">2.10.42</div>
सन्धानं स्यादभिषवः किण्वं पुंसि तु नग्नहूः।<br/>
कारोत्तरः सुरामण्ड आपानं पानगोष्ठिका॥<br/>
</div>
<div class="sloka" id="2.10.43"><div class="sloka-number">2.10.43</div>
चषकोऽस्त्री पानपात्रं सरकोऽप्यनुतर्षणम्।<br/>
धूर्तोऽक्षदेवी कितवोऽक्षधूर्तो द्यूतकृत्समाः॥<br/>
</div>
<div class="sloka" id="2.10.44"><div class="sloka-number">2.10.44</div>
स्युर्लग्नकाः प्रतिभुवः सभिका द्यूतकारकाः।<br/>
द्यूतोऽस्त्रियामक्षवती कैतवं पण इत्यपि॥<br/>
</div>
<div class="sloka" id="2.10.45"><div class="sloka-number">2.10.45</div>
पणोऽक्षेषु ग्लहोऽक्षास्तु देवनाः पाशकाश्च ते।<br/>
परिणायस्तु शारीणां समन्तान्नयने स्त्रियाम्॥<br/>
</div>
<div class="sloka" id="2.10.46"><div class="sloka-number">2.10.46</div>
अष्टापदं शारिफलं प्राणिवृत्तं समाह्वयः।<br/>
उक्ता भूरिप्रयोगत्वादेकस्मिन्येऽत्र यौगिकाः।<br/>
ताद्धर्म्यादन्यतो वृत्तावूह्या लिङ्गान्तरेऽपि ते॥<br/>
</div>
 इति शूद्रवर्गः
<div class="sloka" id="2.10.47"><div class="sloka-number">2.10.47</div>
इत्यमरसिंहकृतौ नामलिङ्गानुशासने।<br/>
द्वितीयकाण्डो भूम्यादिः साङ्ग एव समर्थितः॥<br/>
</div>
</kANda_2>
<kANda_3>
तृतीयं सामान्यकाण्डम्
 अथ विशेष्यनिघ्नवर्गः
<div class="sloka" id="3.1.1"><div class="sloka-number">3.1.1</div>
विशेष्यनिघ्नैः सङ्कीर्णैर्नानार्थैरव्ययैरपि।<br/>
लिङ्गादिसंग्रहैर्वर्गाः सामान्ये वर्गसंश्रयाः॥<br/>
</div>
परिभाषा ।<br/>
<div class="sloka" id="3.1.2"><div class="sloka-number">3.1.2</div>
स्त्रीदाराद्यैर्यद्विशेष्यं यादृशैः प्रस्तुतं पदैः।<br/>
गुणद्रव्यक्रियाशब्दास्तथा स्युस्तस्य भेदकाः॥<br/>
</div>
          विशेष्यनिघ्नवर्गः
<div class="sloka" id="3.1.3"><div class="sloka-number">3.1.3</div>
सुकृती पुण्यवान्धन्यो महेच्छस्तु महाशयः।<br/>
हृदयालुः सुहृदयो महोत्साहो महोद्यमः॥<br/>
</div>
<div class="sloka" id="3.1.4"><div class="sloka-number">3.1.4</div>
प्रवीणे निपुणाभिज्ञविज्ञनिष्णातशिक्षिताः।<br/>
वैज्ञानिकः कृतमुखः कृती कुशल इत्यपि॥<br/>
</div>
<div class="sloka" id="3.1.5"><div class="sloka-number">3.1.5</div>
पूज्यः प्रतीक्ष्यः सांशयिकः संशयापन्नमानसः।<br/>
दक्षिणीयो दक्षिणार्हस्तत्र दक्षिण्य इत्यपि॥<br/>
</div>
<div class="sloka" id="3.1.6"><div class="sloka-number">3.1.6</div>
स्युर्वदान्यस्थूललक्ष्यदानशौण्डा बहुप्रदे।<br/>
जैवातृकः स्यादायुष्मानन्तर्वाणिस्तु शास्त्रवित्॥<br/>
</div>
<div class="sloka" id="3.1.7"><div class="sloka-number">3.1.7</div>
परीक्षकः कारणिको वरदस्तु समर्धकः।<br/>
हर्षमाणो विकुर्वाणः प्रमना हृष्टमानसः॥<br/>
</div>
<div class="sloka" id="3.1.8"><div class="sloka-number">3.1.8</div>
दुर्मना विमना अन्तर्मनाः स्यादुत्क उन्मनाः।<br/>
दक्षिणे सरलोदारौ सुकलो दातृभोक्तरि॥<br/>
</div>
<div class="sloka" id="3.1.9"><div class="sloka-number">3.1.9</div>
तत्परे प्रसितासक्ताविष्टार्थोद्युक्त उत्सुकः।<br/>
प्रतीते प्रथितख्यातवित्तविज्ञातविश्रुताः॥<br/>
</div>
<div class="sloka" id="3.1.10"><div class="sloka-number">3.1.10</div>
गुणैः प्रतीते तु कृतलक्षणाहतलक्षणौ।<br/>
इभ्य आढ्यो धनी स्वामी त्वीश्वरः पतिरीशिता॥<br/>
</div>
<div class="sloka" id="3.1.11"><div class="sloka-number">3.1.11</div>
अधिभूर्नायको नेता प्रभुः परिवृढोऽधिपः।<br/>
अधिकर्द्धिः समृद्धः स्यात्कुटुम्बव्यापृतस्तु यः॥<br/>
</div>
<div class="sloka" id="3.1.12"><div class="sloka-number">3.1.12</div>
स्यादभ्यागारिकस्तस्मिन्नुपाधिश्च पुमानयम्।<br/>
वराङ्गरूपोपेतो यस्सिंहसंहननो हि सः॥<br/>
</div>
<div class="sloka" id="3.1.13"><div class="sloka-number">3.1.13</div>
निवार्यः कार्यकर्ता यः सम्पन्नः सत्वसम्पदा।<br/>
अवाचि मूकोऽथ मनोजवसः पितृसन्निभः॥<br/>
</div>
<div class="sloka" id="3.1.14"><div class="sloka-number">3.1.14</div>
सत्कृत्यालङ्कृतां कन्यां यो ददाति स कूकुदः।<br/>
लक्ष्मीवान्लक्ष्मणः श्रीलः श्रीमान्स्निग्धस्तु वत्सलः॥<br/>
</div>
<div class="sloka" id="3.1.15"><div class="sloka-number">3.1.15</div>
स्याद्दयालुः कारुणिकः कृपालुः सूरतस्समाः।<br/>
स्वतन्त्रोऽपावृतः स्वैरी स्वच्छन्दो निरवग्रहः॥<br/>
</div>
<div class="sloka" id="3.1.16"><div class="sloka-number">3.1.16</div>
परतन्त्रः पराधीनः परवान्नाथवानपि।<br/>
अधीनो निघ्न आयत्तोऽस्वच्छन्दो गृह्यकोऽप्यसौ॥<br/>
</div>
<div class="sloka" id="3.1.17"><div class="sloka-number">3.1.17</div>
खलपूः स्याद्बहुकरो दीर्घसूत्रश्चिरक्रियः।<br/>
जाल्मोऽसमीक्ष्यकारी स्यात्कुण्ठो मन्दः क्रियासु यः॥<br/>
</div>
<div class="sloka" id="3.1.18"><div class="sloka-number">3.1.18</div>
कर्मक्षमोऽलङ्कर्माणः क्रियावान्कर्मसूद्यतः।<br/>
स कार्मः कर्मशीलो यः कर्मशूरस्तु कर्मठः॥<br/>
</div>
<div class="sloka" id="3.1.19"><div class="sloka-number">3.1.19</div>
भरण्यभुक्कर्मकरः कर्मकारस्तु तत्क्रियः।<br/>
अपस्नातो मृतस्नात आमिषाशी तु शौष्कुलः॥<br/>
</div>
<div class="sloka" id="3.1.20"><div class="sloka-number">3.1.20</div>
बुभुक्षितः स्यात्क्षुधितो जिघत्सुरशनायितः।<br/>
परान्नः परपिण्डादो भक्षको घस्मरोऽद्भरः॥<br/>
</div>
<div class="sloka" id="3.1.21"><div class="sloka-number">3.1.21</div>
आद्यूनः स्यादौदरिको विजिगीषाविवर्जिते।<br/>
उभौ त्वात्मम्भरिः कुक्षिम्भरिः स्वोदरपूरके॥<br/>
</div>
<div class="sloka" id="3.1.22"><div class="sloka-number">3.1.22</div>
सर्वान्नीनस्तु सर्वान्नभोजी गृध्नुस्तु  गर्धनः।<br/>
लुब्धोऽभिलाषुकस्तृष्णक्समौ लोलुपलोलुभौ॥<br/>
</div>
<div class="sloka" id="3.1.23"><div class="sloka-number">3.1.23</div>
सोन्मादस्तून्मदिष्णुः स्यादविनीतः समुद्धतः।<br/>
मत्ते शौण्डोत्कटक्षीबाः कामुके कमितानुकः॥<br/>
</div>
<div class="sloka" id="3.1.24"><div class="sloka-number">3.1.24</div>
कम्रः कामयिताभीकः कमनः कामनोऽभिकः।<br/>
विधेयो विनयग्राही वचनेस्थित आश्रवः॥<br/>
</div>
<div class="sloka" id="3.1.25"><div class="sloka-number">3.1.25</div>
वश्यः प्रणेयो निभृतविनीतप्रश्रिताः समाः।<br/>
धृष्टे धृष्णग्वियातश्च प्रगल्भः प्रतिभान्विते॥<br/>
</div>
<div class="sloka" id="3.1.26"><div class="sloka-number">3.1.26</div>
स्यादधृष्टे तु शालीनो विलक्षो विस्मयान्विते।<br/>
अधीरे कातरस्त्रस्ते भीरुभीरुकभीलुकाः॥<br/>
</div>
<div class="sloka" id="3.1.27"><div class="sloka-number">3.1.27</div>
आशंसुराशंसितरि गृहयालुर्ग्रहीतरि।<br/>
श्रद्धालुः श्रद्धया युक्ते पतयालुस्तु पातुके॥<br/>
</div>
<div class="sloka" id="3.1.28"><div class="sloka-number">3.1.28</div>
लज्जाशीलेऽपत्रपिष्णुर्वन्दारुरभिवादके।<br/>
शरारुर्घातुको हिंस्रः स्याद्वर्धिष्णुस्तु वर्द्धनः॥<br/>
</div>
<div class="sloka" id="3.1.29"><div class="sloka-number">3.1.29</div>
उत्पतिष्णुस्तूत्पतितालङ्करिष्णुस्तु मण्डनः।<br/>
भूष्णुर्भविष्णुर्भविता वर्तिष्णुर्वर्तनः समौ॥<br/>
</div>
<div class="sloka" id="3.1.30"><div class="sloka-number">3.1.30</div>
निराकरिष्णुः क्षिप्नुः स्यात्सान्द्रस्निग्धस्तु मेदुरः।<br/>
ज्ञाता तु विदुरो विन्दुर्विकासी तु विकस्वरः॥<br/>
</div>
<div class="sloka" id="3.1.31"><div class="sloka-number">3.1.31</div>
विसृत्वरो विसृमरः प्रसारी च विसारिणि।<br/>
सहिष्णुः सहनः क्षन्ता तितिक्षुः क्षमिता क्षमी॥<br/>
</div>
<div class="sloka" id="3.1.32"><div class="sloka-number">3.1.32</div>
क्रोधनोऽमर्षणः कोपी चण्डस्त्वत्यन्तकोपनः।<br/>
जागरूको जागरिता घूर्णितः प्रचलायितः॥<br/>
</div>
<div class="sloka" id="3.1.33"><div class="sloka-number">3.1.33</div>
स्वप्नक्शयालुर्निद्रालुर्निद्राणशयितौ समौ।<br/>
पराङ्मुखः पराचीनः स्यादवाङप्यधोमुखः॥<br/>
</div>
<div class="sloka" id="3.1.34"><div class="sloka-number">3.1.34</div>
देवानञ्चति देवद्र्यङ्विष्वद्र्यङ्विष्वगञ्चति।<br/>
यस्सहाञ्चति सध्र्यङ्स स तिर्यङ्यस्तिरोऽञ्चति॥<br/>
</div>
<div class="sloka" id="3.1.35"><div class="sloka-number">3.1.35</div>
वदो वदावदो वक्ता वागीशो वाक्पतिस्समौ।<br/>
वाचोयुक्तिपटुर्वाग्मी वावदूकोऽतिवक्तरि॥<br/>
</div>
<div class="sloka" id="3.1.36"><div class="sloka-number">3.1.36</div>
स्याज्जल्पाकस्तु वाचालो वाचाटो बहुगर्ह्यवाक्।<br/>
दुर्मुखे मुखराबद्धमुखौ शक्लः प्रियम्वदे॥<br/>
</div>
<div class="sloka" id="3.1.37"><div class="sloka-number">3.1.37</div>
लोहलः स्यादस्फुटवाग्गर्ह्यवादी तु कद्वदः।<br/>
समौ कुवादकुचरौ स्यादसौम्यस्वरोऽस्वरः॥<br/>
</div>
<div class="sloka" id="3.1.38"><div class="sloka-number">3.1.38</div>
रवणः शब्दनो नान्दीवादी नान्दीकरः समौ।<br/>
जडोऽज्ञ एडमूकस्तु वक्तुं श्रोतुमशिक्षिते॥<br/>
</div>
<div class="sloka" id="3.1.39"><div class="sloka-number">3.1.39</div>
तूष्णींशीलस्तु तूष्णीको नग्नोऽवासा दिगम्बरे।<br/>
निष्कासितोऽवकृष्टः स्यादपध्वस्तस्तु धिक्कृतः॥<br/>
</div>
<div class="sloka" id="3.1.40"><div class="sloka-number">3.1.40</div>
आत्तगर्वोऽभिभूतः स्याद्दापितः साधितः समौ।<br/>
प्रत्यादिष्टो निरस्तः स्यात्प्रत्याख्यातो निराकृतः॥<br/>
</div>
<div class="sloka" id="3.1.41"><div class="sloka-number">3.1.41</div>
निकृतः स्याद्विप्रकृतो विप्रलब्धस्तु वञ्चितः।<br/>
मनोहतः प्रतिहतः प्रतिबद्धो हतश्च सः॥<br/>
</div>
<div class="sloka" id="3.1.42"><div class="sloka-number">3.1.42</div>
अधिक्षिप्तः प्रतिक्षिप्तो बद्धे कीलितसंयतौ।<br/>
आपन्न आपत्प्राप्तः स्यात्कान्दिशीको भयद्रुतः॥<br/>
</div>
<div class="sloka" id="3.1.43"><div class="sloka-number">3.1.43</div>
आक्षारितः क्षारितोऽभिशस्ते सङ्कसुकोऽस्थिरे।<br/>
व्यसनार्तोपरक्तौ द्वौ विहस्तव्याकुलौ समौ॥<br/>
</div>
<div class="sloka" id="3.1.44"><div class="sloka-number">3.1.44</div>
विक्लवो विह्वलः स्यात्तु विवशोऽरिष्टदुष्टधीः।<br/>
कश्यः कश्यार्हे सन्नद्धे त्वाततायी वधोद्यते॥<br/>
</div>
<div class="sloka" id="3.1.45"><div class="sloka-number">3.1.45</div>
द्वेष्ये त्वक्षिगतो वध्यः शीर्षच्छेद्य इमौ समौ।<br/>
विष्यो विषेण यो वध्यो मुसल्यो मुसलेन यः॥<br/>
</div>
<div class="sloka" id="3.1.46"><div class="sloka-number">3.1.46</div>
शिश्विदानोऽकृष्णकर्मा चपलश्चिकुरः समौ।<br/>
दोषैकदृक्पुरोभागी निकृतस्त्वनृजुः शठः॥<br/>
</div>
<div class="sloka" id="3.1.47"><div class="sloka-number">3.1.47</div>
कर्णेजपः सूचकः स्यात्पिशुनो दुर्जनः खलः।<br/>
नृशंसो घातुकः क्रूरः पापो धूर्तस्तु वञ्चकः॥<br/>
</div>
<div class="sloka" id="3.1.48"><div class="sloka-number">3.1.48</div>
अज्ञे मूढयथाजातमूर्खवैधेयबालिशाः।<br/>
कदर्ये कृपणक्षुद्रकिम्पचानमितम्पचाः॥<br/>
</div>
<div class="sloka" id="3.1.49"><div class="sloka-number">3.1.49</div>
निःस्वस्तु दुर्विधो दीनो दरिद्रो दुर्गतोऽपि सः।<br/>
वनीयको याचनको मार्गणो याचकार्थिनौ॥<br/>
</div>
<div class="sloka" id="3.1.50"><div class="sloka-number">3.1.50</div>
अहङ्कारवानहंयुः शुभंयुस्तु शुभान्वितः।<br/>
दिव्योपपादुका देवा नृगवाद्या जरायुजाः॥<br/>
</div>
<div class="sloka" id="3.1.51"><div class="sloka-number">3.1.51</div>
स्वेदजाः कृमिदंशाद्याः पक्षिसर्पादयोऽण्डजाः।<br/>
उद्भिदस्तरुगुल्माद्या उद्भिदुद्भिज्जमुद्भिदम्॥<br/>
</div>
<div class="sloka" id="3.1.52"><div class="sloka-number">3.1.52</div>
सुन्दरं रुचिरं चारु सुषमं साधु शोभनम्।<br/>
कान्तं मनोरमं रुच्यं मनोज्ञं मञ्जु मञ्जुलम्॥<br/>
</div>
<div class="sloka" id="3.1.53"><div class="sloka-number">3.1.53</div>
तदासेचनकं तृप्तेर्नास्त्यन्तो यस्य दर्शनात्।<br/>
अभीष्टेऽभीप्सितं हृद्यं दयितं वल्लभं प्रियम्॥<br/>
</div>
<div class="sloka" id="3.1.54"><div class="sloka-number">3.1.54</div>
निकृष्टप्रतिकृष्टार्वरेफयाप्यावमाधमाः।<br/>
कुपूयकुत्सितावद्यखेटगर्ह्याणकाः समाः॥<br/>
</div>
<div class="sloka" id="3.1.55"><div class="sloka-number">3.1.55</div>
मलीमसं तु मलिनं कच्चरं मलदूषितम्।<br/>
पूतं पवित्रं मेध्यं च वीध्रं तु विमलार्थकम्॥<br/>
</div>
<div class="sloka" id="3.1.56"><div class="sloka-number">3.1.56</div>
निर्णिक्तं शोधितं मृष्टं निःशोध्यमनवस्करम्।<br/>
असारं फल्गु शून्यं तु वशिकं तुच्छरिक्तके॥<br/>
</div>
<div class="sloka" id="3.1.57"><div class="sloka-number">3.1.57</div>
क्लीबे प्रधानं प्रमुखप्रवेकानुत्तमोत्तमाः।<br/>
मुख्यवर्यवरेण्याश्च प्रवर्होऽनवरार्ध्यवत्॥<br/>
</div>
<div class="sloka" id="3.1.58"><div class="sloka-number">3.1.58</div>
परार्ध्याग्रप्राग्रहरप्राग्र्याग्र्याग्रीयमग्रियम्।<br/>
श्रेयाञ्श्रेष्ठः पुष्कलः स्यात्सत्तमश्चातिशोभने॥<br/>
</div>
<div class="sloka" id="3.1.59"><div class="sloka-number">3.1.59</div>
स्युरुत्तरपदे व्याघ्रपुङ्गवर्षभकुञ्जराः।<br/>
सिंहशार्दूलनागाद्याः पुंसि श्रेष्ठार्थगोचराः॥<br/>
</div>
<div class="sloka" id="3.1.60"><div class="sloka-number">3.1.60</div>
अप्राग्र्यं द्वयहीने द्वे अप्रधानोपसर्जने।<br/>
विशङ्कटं पृथु बृहद्विशालं पृथुलं महत्॥<br/>
</div>
<div class="sloka" id="3.1.61"><div class="sloka-number">3.1.61</div>
वड्रोरुविपुलं पीनपीव्नी तु स्थूलपीवरे।<br/>
स्तोकाल्पक्षुल्लकाः सूक्ष्मं श्लक्ष्णं दभ्रं कृशं तनु॥<br/>
</div>
<div class="sloka" id="3.1.62"><div class="sloka-number">3.1.62</div>
स्त्रियां मात्रा त्रुटिः पुंसि लवलेशकणाणवः।<br/>
अत्यल्पेऽल्पिष्ठमल्पीयः कनीयोऽणीय इत्यपि॥<br/>
</div>
<div class="sloka" id="3.1.63"><div class="sloka-number">3.1.63</div>
प्रभूतं प्रचुरं प्राज्यमदभ्रं बहुलं बहु।<br/>
पुरुहूः पुरु भूयिष्ठं स्फारं भूयश च  भूरि च॥<br/>
</div>
<div class="sloka" id="3.1.64"><div class="sloka-number">3.1.64</div>
परः शताद्यास्ते येषां परा संख्या शतादिकात्।<br/>
गणनीये तु गणेयं संख्याते गणितमथ समं सर्वम्॥<br/>
</div>
<div class="sloka" id="3.1.65"><div class="sloka-number">3.1.65</div>
विश्वमशेषं कृत्स्नं समस्तनिखिलाखिलानि निःशेषम्।<br/>
समग्रं सकलं पूर्णमखण्डं स्यादनूनके॥<br/>
</div>
<div class="sloka" id="3.1.66"><div class="sloka-number">3.1.66</div>
घनं निरन्तरं सान्द्रं पेलवं विरलं तनु।<br/>
समीपे निकटासन्नसन्निकृष्टसनीडवत्॥<br/>
</div>
<div class="sloka" id="3.1.67"><div class="sloka-number">3.1.67</div>
सदेशाभ्याशसविधसमर्यादसवेशवत्।<br/>
उपकण्ठान्तिकाभ्यर्णाभ्यग्रा अप्यभितोऽव्ययम्॥<br/>
</div>
<div class="sloka" id="3.1.68"><div class="sloka-number">3.1.68</div>
संसक्ते त्वव्यवहितमपदान्तरमित्यपि।<br/>
नेदिष्ठमन्तिकतमं स्याद्दूरं विप्रकृष्टकम्॥<br/>
</div>
<div class="sloka" id="3.1.69"><div class="sloka-number">3.1.69</div>
दवीयश्च दविष्ठं च सुदूरं दीर्घमायतम्।<br/>
वर्तुलं निस्तलं वृत्तं बन्धुरं तून्नतानतम्॥<br/>
</div>
<div class="sloka" id="3.1.70"><div class="sloka-number">3.1.70</div>
उच्चप्रांशून्नतोदग्रोच्छ्रितास्तुङ्गेऽथ वामने।<br/>
न्यङ्नीचखर्वह्रस्वाः स्युरवाग्रेऽवनतानते॥<br/>
</div>
<div class="sloka" id="3.1.71"><div class="sloka-number">3.1.71</div>
अरालं वृजिनं जिह्ममूर्मिमत्कुञ्चितं नतम्।<br/>
आविद्धं कुटिलं भुग्नं वेल्लितं वक्रमित्यपि॥<br/>
</div>
<div class="sloka" id="3.1.72"><div class="sloka-number">3.1.72</div>
ऋजावजिह्मप्रगुणौ व्यस्ते त्वप्रगुणाकुलौ।<br/>
शाश्वतस्तु ध्रुवो नित्यसदातनसनातनाः॥<br/>
</div>
<div class="sloka" id="3.1.73"><div class="sloka-number">3.1.73</div>
स्थास्नुः स्थिरतरः स्थेयानेकरूपतया तु यः।<br/>
कालव्यापी स कूटस्थः स्थावरो जङ्गमेतरः॥<br/>
</div>
<div class="sloka" id="3.1.74"><div class="sloka-number">3.1.74</div>
चरिष्णु जङ्गमचरं त्रसमिङ्गं चराचरम्।<br/>
चलनं कम्पनं कम्प्रं चलं लोलं चलाचलम्॥<br/>
</div>
<div class="sloka" id="3.1.75"><div class="sloka-number">3.1.75</div>
चञ्चलं तरलं चैव पारिप्लवपरिप्लवे।<br/>
अतिरिक्तः समधिको दृढसन्धिस्तु संहतः॥<br/>
</div>
<div class="sloka" id="3.1.76"><div class="sloka-number">3.1.76</div>
खक्खटं कठिनं क्रूरं कठोरं निष्ठुरं दृढम्।<br/>
जरठं मूर्तिमन्मूर्तं प्रवृद्धं प्रौढमेधितम्॥<br/>
</div>
<div class="sloka" id="3.1.77"><div class="sloka-number">3.1.77</div>
पुराणे प्रतनप्रत्नपुरातनचिरन्तनाः।<br/>
प्रत्यग्रोऽभिनवो नव्यो नवीनो नूतनो नवः॥<br/>
</div>
<div class="sloka" id="3.1.78"><div class="sloka-number">3.1.78</div>
नूत्नश्च सुकुमारं तु कोमलं मृदुलम्मृदु।<br/>
अन्वगन्वक्षमनुगेऽनुपदं क्लीबमव्ययम्॥<br/>
</div>
<div class="sloka" id="3.1.79"><div class="sloka-number">3.1.79</div>
प्रत्यक्षं स्यादैन्द्रियकमप्रत्यक्षमतीन्द्रियम्।<br/>
एकतानोऽनन्यवृत्तिरेकाग्रैकायनावपि॥<br/>
</div>
<div class="sloka" id="3.1.80"><div class="sloka-number">3.1.80</div>
अप्येकसर्ग एकाग्र्योऽप्येकायनगतोऽपि सः।<br/>
पुंस्यादिः पूर्वपौरस्त्यप्रथमाद्या अथास्त्रियाम्॥<br/>
</div>
<div class="sloka" id="3.1.81"><div class="sloka-number">3.1.81</div>
अन्तो जघन्यं चरममन्त्यपाश्चात्यपश्चिमाः।<br/>
मोघं निरर्थकं स्पष्टं स्फुटं प्रव्यक्तमुल्बणम्॥<br/>
</div>
<div class="sloka" id="3.1.82"><div class="sloka-number">3.1.82</div>
साधारणं तु सामान्यमेकाकी त्वेक एककः।<br/>
भिन्नार्थका अन्यतर एकस्त्वोऽन्येतरावपि॥<br/>
</div>
<div class="sloka" id="3.1.83"><div class="sloka-number">3.1.83</div>
उच्चावचं नैकभेदमुच्चण्डमविलम्बितम्।<br/>
अरुन्तुदस्तु मर्मस्पृगबाधं तु निरर्गलम्॥<br/>
</div>
<div class="sloka" id="3.1.84"><div class="sloka-number">3.1.84</div>
प्रसव्यं प्रतिकूलं स्यादपसव्यमपष्ठु च।<br/>
वामं शरीरं सव्यं स्यादपसव्यं तु दक्षिणम्॥<br/>
</div>
<div class="sloka" id="3.1.85"><div class="sloka-number">3.1.85</div>
सङ्कटम्ना तु सम्बाधः  कलिलं गहनं समे।<br/>
सङ्कीर्णे सङ्कुलाकीर्णे मुण्डितं परिवापितम्॥<br/>
</div>
<div class="sloka" id="3.1.86"><div class="sloka-number">3.1.86</div>
ग्रन्थितं सन्दितं दृब्धं विसृतं विस्तृतं ततम्।<br/>
अन्तर्गतं विस्मृतं स्यात्प्राप्तप्रणिहिते समे॥<br/>
</div>
<div class="sloka" id="3.1.87"><div class="sloka-number">3.1.87</div>
वेल्लितप्रेङ्खिताधूतचलिताकम्पिता धुते।<br/>
नुत्तनुन्नास्तनिष्ठ्यूताविद्धक्षिप्तेरिताः समाः॥<br/>
</div>
<div class="sloka" id="3.1.88"><div class="sloka-number">3.1.88</div>
परिक्षिप्तं तु निवृत्तं मूषितं मुषितार्थकम्।<br/>
प्रवृद्धप्रसृते न्यस्तनिसृष्टे गुणिताहते॥<br/>
</div>
<div class="sloka" id="3.1.89"><div class="sloka-number">3.1.89</div>
निदिग्धोपचिते गूढगुप्ते गुण्ठितरूषिते।<br/>
द्रुतावदीर्णे उद्गूर्णोद्यते काचितशिक्यिते॥<br/>
</div>
<div class="sloka" id="3.1.90"><div class="sloka-number">3.1.90</div>
घ्राणघ्राते दिग्धलिप्ते समुदक्तोद्धृते समे।<br/>
वेष्टितं  स्याद्वलयितं संवीतं रुद्धमावृतम्॥<br/>
</div>
<div class="sloka" id="3.1.91"><div class="sloka-number">3.1.91</div>
रुग्णं भुग्नेऽथ निशितक्ष्णुतशातानि तेजिते।<br/>
स्याद्विनाशोन्मुखं पक्वं  ह्रीणह्रीतौ तु लज्जिते॥<br/>
</div>
<div class="sloka" id="3.1.92"><div class="sloka-number">3.1.92</div>
वृत्ते तु वृत्तव्यावृत्तौ संयोजित उपाहितः।<br/>
प्राप्यं गम्यं समासाद्यं  स्यन्नं रीणं स्नुतं स्रुतम्॥<br/>
</div>
<div class="sloka" id="3.1.93"><div class="sloka-number">3.1.93</div>
संगूढः स्यात्सङ्कलितोऽवगीतः ख्यातगर्हणः।<br/>
विविधः स्याद्बहुविधो नानारूपः पृथग्विधः॥<br/>
</div>
<div class="sloka" id="3.1.94"><div class="sloka-number">3.1.94</div>
अवरीणो धिक्कृतश्चाप्यवध्वस्तोऽवचूर्णितः।<br/>
अनायासकृतं फाण्टं स्वनितं ध्वनितं समे॥<br/>
</div>
<div class="sloka" id="3.1.95"><div class="sloka-number">3.1.95</div>
बद्धे सन्दानितं मूतमुद्दितं सन्दितं सितम्।<br/>
निष्पक्वे क्वथितं पाके क्षीराज्यहविषां शृतम्॥<br/>
</div>
<div class="sloka" id="3.1.96"><div class="sloka-number">3.1.96</div>
निर्वाणो मुनिवह्न्यादौ निर्वातस्तु गतेऽनिले।<br/>
पक्वं परिणते गूनं हन्ने मीढं तु मूत्रिते॥<br/>
</div>
<div class="sloka" id="3.1.97"><div class="sloka-number">3.1.97</div>
पुष्टे तु पुषितं सोढे क्षान्तमुद्वान्तमुद्गते।<br/>
दान्तस्तु दमिते शान्तः शमिते प्रार्थितेऽर्दितः॥<br/>
</div>
<div class="sloka" id="3.1.98"><div class="sloka-number">3.1.98</div>
ज्ञप्तस्तु ज्ञापितो छन्नश्छादिते पूजितेऽञ्चितः।<br/>
पूर्णस्तु पूरिते क्लिष्टः क्लिशितेऽवसिते सितः॥<br/>
</div>
<div class="sloka" id="3.1.99"><div class="sloka-number">3.1.99</div>
प्रुष्टप्लुष्टोषिता दग्धे तष्टत्वष्टौ तनूकृते।<br/>
वेधितच्छिद्रितौ विद्धे विन्नवित्तौ विचारिते॥<br/>
</div>
<div class="sloka" id="3.1.100"><div class="sloka-number">3.1.100</div>
निष्प्रभे विगतारोकौ विलीने विद्रुतद्रुतौ।<br/>
सिद्धे निर्वृत्तनिष्पन्नौ दारिते भिन्नभेदितौ॥<br/>
</div>
<div class="sloka" id="3.1.101"><div class="sloka-number">3.1.101</div>
ऊतं स्यूतमुतं चेति त्रितयं तन्तुसन्तते।<br/>
स्यादर्हिते नमस्यितनमसितमपचायितार्चितापचितम्॥<br/>
</div>
<div class="sloka" id="3.1.102"><div class="sloka-number">3.1.102</div>
वरिवसिते वरिवस्यितमुपासितं चोपचरितं च।<br/>
सन्तापितसन्तप्तौ धूपितधूपायितौ च दूनश्च॥<br/>
</div>
<div class="sloka" id="3.1.103"><div class="sloka-number">3.1.103</div>
हृष्टे मत्तस्तृप्तः प्रह्लन्नः प्रमुदितः प्रीतः।<br/>
छिन्नं छातं लूनं कृत्तं दातं दितं छितं वृक्णम्॥<br/>
</div>
<div class="sloka" id="3.1.104"><div class="sloka-number">3.1.104</div>
स्रस्तं ध्वस्तं भ्रष्टं स्कन्नं पन्नं च्युतं गलितम्।<br/>
लब्धं प्राप्तं विन्नं भावितमासादितं च भूतं च॥<br/>
</div>
<div class="sloka" id="3.1.105"><div class="sloka-number">3.1.105</div>
अन्वेषितं गवेषितमन्विष्टं मार्गितं मृगितम्।<br/>
आर्द्रं सार्द्रं क्लिन्नं तिमितं स्मितितं समुन्नमुत्तं च॥<br/>
</div>
<div class="sloka" id="3.1.106"><div class="sloka-number">3.1.106</div>
त्रातं त्राणं रक्षितमवितं गोपायितं च गुप्तं च।<br/>
अवगणितमवमतावज्ञातेऽवमानितं च परिभूते॥<br/>
</div>
<div class="sloka" id="3.1.107"><div class="sloka-number">3.1.107</div>
त्यक्तं हीनं विधुतं समुज्झितं धूतमुत्सृष्टे।<br/>
उक्तं भाषितमुदितं जल्पितमाख्यातमभिहितं लपितम्॥<br/>
</div>
<div class="sloka" id="3.1.108"><div class="sloka-number">3.1.108</div>
बुद्धं बुधितं मनितं विदितं प्रतिपन्नमवसितावगते।<br/>
उरीकृतमुररीकृतमङ्गीकृतमाश्रुतं प्रतिज्ञातम्॥<br/>
</div>
<div class="sloka" id="3.1.109"><div class="sloka-number">3.1.109</div>
सङ्गीर्णविदितसंश्रुतसमाहितोपश्रुतोपगतम्।<br/>
ईलितशस्तपणायितपनायितप्रणुतपणितपनितानि॥<br/>
</div>
<div class="sloka" id="3.1.110"><div class="sloka-number">3.1.110</div>
अपि गीर्णवर्णिताभिष्टुतेडितानि स्तुतार्थानि।<br/>
भक्षितचर्वितलिप्तप्रत्यवसितगिलितखादितप्सातम्॥<br/>
</div>
<div class="sloka" id="3.1.111"><div class="sloka-number">3.1.111</div>
अभ्यवहृतान्नजग्धग्रस्तग्लस्ताशितं भुक्ते।<br/>
क्षेपिष्ठक्षोदिष्ठप्रेष्ठवरिष्ठस्थविष्ठबंहिष्ठाः॥<br/>
</div>
<div class="sloka" id="3.1.112"><div class="sloka-number">3.1.112</div>
क्षिप्रक्षुद्राभीप्सितपृथुपीवरबहुलप्रकर्षार्थाः।<br/>
साधिष्ठद्राघिष्ठस्फेष्ठगरिष्ठह्रसिष्ठवृन्दिष्ठाः॥<br/>
</div>
<div class="sloka" id="3.1.113"><div class="sloka-number">3.1.113</div>
बाढव्यायतबहुगुरुवामनवृन्दारकातिशये।<br/>
</div>
 इति विशेष्यनिघ्नवर्गः

सङ्कीर्णवर्गः ।<br/>
अथ सङ्कीर्णवर्गः
<div class="sloka" id="3.2.1"><div class="sloka-number">3.2.1</div>
प्रकृतिप्रत्ययार्थाद्यैः सङ्कीर्णे लिङ्गमुन्नयेत्।<br/>
कर्म क्रिया तत्सातत्ये गम्ये स्युरपरस्पराः॥<br/>
</div>
<div class="sloka" id="3.2.2"><div class="sloka-number">3.2.2</div>
साकल्यासङ्गवचने पारायणतुरायणे।<br/>
यदृच्छा स्वैरिता हेतुशून्या त्वास्था विलक्षणम्॥<br/>
</div>
<div class="sloka" id="3.2.3"><div class="sloka-number">3.2.3</div>
शमथस्तु शमः शान्तिर्दान्तिस्तु दमथो दमः।<br/>
अवदानं कर्म वृत्तं काम्यदानं प्रवारणम्॥<br/>
</div>
<div class="sloka" id="3.2.4"><div class="sloka-number">3.2.4</div>
वशक्रिया संवननं मूलकर्म तु कार्मणम्।<br/>
विधूननं विधुवनं तर्पणं प्रीणनावनम्॥<br/>
</div>
<div class="sloka" id="3.2.5"><div class="sloka-number">3.2.5</div>
पर्याप्तिः स्यात्परित्राणं हस्तधारणमित्यपि।<br/>
सेवनं सीवनं स्यूतिर्विदरः स्फुटनं भिदा॥<br/>
</div>
<div class="sloka" id="3.2.6"><div class="sloka-number">3.2.6</div>
आक्रोशनमभीषङ्गः संवेदो वेदना न ना।<br/>
सम्मूर्च्छनमभिव्याप्तिर्याञ्चा भिक्षार्थनार्दना॥<br/>
</div>
<div class="sloka" id="3.2.7"><div class="sloka-number">3.2.7</div>
वर्धनं छेदनेऽथ द्वे आनन्दनसभाजने।<br/>
आप्रच्छन्नमथाम्नायः सम्प्रदायः क्षये क्षिया॥<br/>
</div>
<div class="sloka" id="3.2.8"><div class="sloka-number">3.2.8</div>
ग्रहे ग्राहो वशः कान्तौ  रक्ष्णस्त्राणे रणः क्वणे।<br/>
व्यधो वेधे पचा पाके हवो हूतौ वरो वृत्तौ॥<br/>
</div>
<div class="sloka" id="3.2.9"><div class="sloka-number">3.2.9</div>
ओषः प्लोषे नयो नाये ज्यानिर्जीर्णौ भ्रमो भ्रमौ।<br/>
स्फातिर्वृद्धौ प्रथाख्यातौ स्पृष्टिः पृक्तौ स्नवः स्रवे॥<br/>
</div>
<div class="sloka" id="3.2.10"><div class="sloka-number">3.2.10</div>
विधा समृद्धौ स्फुरणे स्फुरणा प्रमितौ प्रमा।<br/>
प्रसूतिः प्रसवे श्च्योते प्राधारः क्लमथः क्लमे॥<br/>
</div>
<div class="sloka" id="3.2.11"><div class="sloka-number">3.2.11</div>
उत्कर्षोऽतिशये सन्धिः श्लेषे विषय आश्रये।<br/>
क्षिपायां क्षेपणं गीर्णिर्गिरौ गुरणमुद्यमे॥<br/>
</div>
<div class="sloka" id="3.2.12"><div class="sloka-number">3.2.12</div>
उन्नाय उन्नये श्रायः श्रयणे जयने जयः।<br/>
निगादो निगदे मादो मद उद्वेग उद्भ्रमे॥<br/>
</div>
<div class="sloka" id="3.2.13"><div class="sloka-number">3.2.13</div>
विमर्दनं परिमलोऽभ्युपपत्तिरनुग्रहः।<br/>
निग्रहस्तद्विरुद्धः स्यादभियोगस्त्वभिग्रहः॥<br/>
</div>
<div class="sloka" id="3.2.14"><div class="sloka-number">3.2.14</div>
मुष्टिबन्धस्तु संग्राहो डिम्बे डमरविप्लवौ।<br/>
बन्धनं प्रसितिश्चारः स्पर्शः स्प्रष्टोपतप्तरि॥<br/>
</div>
<div class="sloka" id="3.2.15"><div class="sloka-number">3.2.15</div>
निकारो विप्रकारः स्यादाकारस्त्विङ्ग इङ्गितम्।<br/>
परिणामो विकारे द्वे समे विकृतिविक्रिये॥<br/>
</div>
<div class="sloka" id="3.2.16"><div class="sloka-number">3.2.16</div>
अपहारस्त्वपचयः समाहारः समुच्चयः।<br/>
प्रत्याहार उपादानं विहारस्तु परिक्रमः॥<br/>
</div>
<div class="sloka" id="3.2.17"><div class="sloka-number">3.2.17</div>
अभिहारोऽभिग्रहणं निहारोऽभ्यवकर्षणम्।<br/>
अनुहारोऽनुकारः स्यादर्थस्यापगमे व्ययः॥<br/>
</div>
<div class="sloka" id="3.2.18"><div class="sloka-number">3.2.18</div>
प्रवाहस्तु प्रवृत्तिः स्यात्प्रवहो गमनं बहिः।<br/>
वियामो वियमो यामो यमः संयामसंयमौ॥<br/>
</div>
<div class="sloka" id="3.2.19"><div class="sloka-number">3.2.19</div>
हिंसाकर्माभिचारः स्याज्जागर्या जागरा द्वयोः।<br/>
विघ्नोऽन्तरायः प्रत्यूहः स्यादुपघ्नोऽन्तिकाश्रये॥<br/>
</div>
<div class="sloka" id="3.2.20"><div class="sloka-number">3.2.20</div>
निर्वेश उपभोगः स्यात्परिसर्पः परिक्रिया।<br/>
विधुरं तु प्रविश्लेषेऽभिप्रायश्छन्द आशयः॥<br/>
</div>
<div class="sloka" id="3.2.21"><div class="sloka-number">3.2.21</div>
संक्षेपणं समसनं पर्यवस्था विरोधनम्।<br/>
परिसर्या परीसारः स्यादास्यात्वासना स्थितिः॥<br/>
</div>
<div class="sloka" id="3.2.22"><div class="sloka-number">3.2.22</div>
विस्तारो विग्रहो व्यासः स च शब्दस्य विस्तरः।<br/>
संवाहनं मर्दनं स्याद्विनाशः स्याददर्शनम्॥<br/>
</div>
<div class="sloka" id="3.2.23"><div class="sloka-number">3.2.23</div>
संस्तवः स्यात्परिचयः प्रसरस्तु विसर्पणम्।<br/>
नीवाकस्तु प्रयामः स्यात्सन्निधिः सन्निकर्षणम्॥<br/>
</div>
<div class="sloka" id="3.2.24"><div class="sloka-number">3.2.24</div>
लवोऽभिलावो लवने निष्पावः पवने पवः।<br/>
प्रस्तावः स्यादवसरस्त्रसरः सूत्रवेष्टनम्॥<br/>
</div>
<div class="sloka" id="3.2.25"><div class="sloka-number">3.2.25</div>
प्रजनः स्यादुपसरः प्रश्रयप्रणयौ समौ।<br/>
धीशक्तिर्निष्क्रमोऽस्त्री तु संक्रमो दुर्गसञ्चरः॥<br/>
</div>
<div class="sloka" id="3.2.26"><div class="sloka-number">3.2.26</div>
प्रत्युत्क्रमः प्रयोगार्थः प्रक्रमः स्यादुपक्रमः।<br/>
स्यादभ्यादानमुद्धात आरम्भः सम्भ्रमस्त्वरा॥<br/>
</div>
<div class="sloka" id="3.2.27"><div class="sloka-number">3.2.27</div>
प्रतिबन्धः प्रविष्टम्भोऽवनायस्तु निपातनम्।<br/>
उपलम्भस्त्वनुभवः समालम्भो विलेपनम्॥<br/>
</div>
<div class="sloka" id="3.2.28"><div class="sloka-number">3.2.28</div>
विप्रलम्भो विप्रयोगो विलम्भस्त्वतिसर्जनम्।<br/>
विश्रावस्तु प्रतिख्यातिरवेक्षा प्रतिजागरः॥<br/>
</div>
<div class="sloka" id="3.2.29"><div class="sloka-number">3.2.29</div>
निपाठनिपठौ पाठे तेमस्तेमौ समुन्दने।<br/>
आदीनवास्रवौ क्लेशे मेलके सङ्गसङ्गमौ॥<br/>
</div>
<div class="sloka" id="3.2.30"><div class="sloka-number">3.2.30</div>
संवीक्षणं विचयनं मार्गणं मृगणा मृगः।<br/>
परिरम्भः परिष्वङ्गः संश्लेष उपगूहनम्॥<br/>
</div>
<div class="sloka" id="3.2.31"><div class="sloka-number">3.2.31</div>
निर्वर्णनं तु निध्यानं दर्शनालोकनेक्षणम्।<br/>
प्रत्याख्यानं निरसनं प्रत्यादेशो निराकृतिः॥<br/>
</div>
<div class="sloka" id="3.2.32"><div class="sloka-number">3.2.32</div>
उपशायो विशायश्च पर्यायशयनार्थकौ।<br/>
अर्तनं च ऋतीया च हृणीया च घृणार्थकाः॥<br/>
</div>
<div class="sloka" id="3.2.33"><div class="sloka-number">3.2.33</div>
स्याद्व्यत्यासो विपर्यासो व्यत्ययश्च विपर्यये।<br/>
पर्ययोऽतिक्रमस्तस्मिन्नतिपात उपात्ययः॥<br/>
</div>
<div class="sloka" id="3.2.34"><div class="sloka-number">3.2.34</div>
प्रेषणं यत्समाहूय तत्र स्यात्प्रतिशासनम्।<br/>
स संस्तावः क्रतुषु या स्तुतिभूमिर्द्विजन्मनाम्॥<br/>
</div>
<div class="sloka" id="3.2.35"><div class="sloka-number">3.2.35</div>
निधाय तक्ष्यते यत्र काष्ठे काष्ठं स उद्धनः।<br/>
स्तम्बघ्नस्तु स्तम्बघनः स्तम्बो येन निहन्यते॥<br/>
</div>
<div class="sloka" id="3.2.36"><div class="sloka-number">3.2.36</div>
आविधो विध्यते येन तत्र विष्वक्समे निघः।<br/>
उत्कारश्च निकारश्च द्वौ धान्योत्क्षेपणार्थकौ॥<br/>
</div>
<div class="sloka" id="3.2.37"><div class="sloka-number">3.2.37</div>
निगारोद्गारविक्षावोद्ग्राहास्तु गरणादिषु।<br/>
आरत्यवरतिविरतय उपरामेऽथ स्त्रियां तु निष्ठेवः॥<br/>
</div>
<div class="sloka" id="3.2.38"><div class="sloka-number">3.2.38</div>
निष्ठयूतिर्निष्ठेवननिष्ठीवनमित्यभिन्नानि।<br/>
जवने जूतिः सातिस्त्ववसाने स्यादथ ज्वरे जूर्तिः॥<br/>
</div>
<div class="sloka" id="3.2.39"><div class="sloka-number">3.2.39</div>
उदजस्तु पशुप्रेरणमकरणिरित्यादयः शापे।<br/>
गोत्रान्तेभ्यस्तस्य वृन्दमित्यौपगवकादिकम्॥<br/>
</div>
<div class="sloka" id="3.2.40"><div class="sloka-number">3.2.40</div>
आपूपिकं शाष्कुलिकमेवमाद्यमचेतसाम्।<br/>
माणवानां तु माणव्यं सहायानां सहायता॥<br/>
</div>
<div class="sloka" id="3.2.41"><div class="sloka-number">3.2.41</div>
हल्या हलानां ब्राह्मण्यवाडव्ये तु द्विजन्मनाम्।<br/>
द्वे पर्शुकानां पृष्ठानां पार्श्वं पृष्ठ्यमनुक्रमात्॥<br/>
</div>
<div class="sloka" id="3.2.42"><div class="sloka-number">3.2.42</div>
खलानां खलिनी खल्याप्यथ मानुष्यकं नृणाम्।<br/>
ग्रामता जनता धूम्या पाश्या गल्या पृथक्पृथक्॥<br/>
</div>
<div class="sloka" id="3.2.43"><div class="sloka-number">3.2.43</div>
अपि साहस्रकारीषवार्मणाथर्वणादिकम्।<br/>
</div>
 इति सङ्कीर्णवर्गः

नानार्थवर्गः
अथ नानार्थवर्गः
<div class="sloka" id="3.3.1"><div class="sloka-number">3.3.1</div>
नानार्थाः केऽपि कान्तादि वर्गेष्वेवात्र कीर्तिताः।<br/>
भूरि प्रयोगा ये येषु पर्यायेष्वपि तेषु ते॥<br/>
</div>
<div class="sloka" id="3.3.2"><div class="sloka-number">3.3.2</div>
आकाशे त्रिदिवे नाको लोकस्तु भुवने जने।<br/>
पद्ये यशसि च श्लोकः शरे खड्गे च सायकः॥<br/>
</div>
<div class="sloka" id="3.3.3"><div class="sloka-number">3.3.3</div>
जम्बुकौ क्रोष्टुवरुणौ पृथुकौ चिपिटार्भकौ।<br/>
आलोकौ दर्शनद्योतौ भेरीपटगहमानकौ॥<br/>
</div>
<div class="sloka" id="3.3.4"><div class="sloka-number">3.3.4</div>
उत्सङ्गचिह्नयोरङ्कः कलङ्कोऽङ्कापवादयोः।<br/>
तक्षको नागवर्द्धक्योरर्कः स्फटिकसूर्ययोः॥<br/>
</div>
<div class="sloka" id="3.3.5"><div class="sloka-number">3.3.5</div>
मारुते वेधसि ब्रघ्ने पुंसि कः कं शिरोऽम्बुनोः।<br/>
स्यात्पुलाकस्तुच्छधान्ये संक्षेपे भक्तसिक्थके॥<br/>
</div>
<div class="sloka" id="3.3.6"><div class="sloka-number">3.3.6</div>
उलूके करिणः पुच्छमूलोपान्ते च पेचकः।<br/>
कमण्डलौ च करकः सुगते च विनायकः॥<br/>
</div>
<div class="sloka" id="3.3.7"><div class="sloka-number">3.3.7</div>
किष्कुर्हस्ते वितस्तौ च शूककीटे च वृश्चिकः।<br/>
प्रतिकूले प्रतीकस्त्रिष्वेकदेशे तु पुंस्ययम्॥<br/>
</div>
<div class="sloka" id="3.3.8"><div class="sloka-number">3.3.8</div>
स्याद्भूतिकं तु भूनिम्बे कत्तृणे भूस्तृणेऽपि च।<br/>
ज्योत्स्निकायां च घोषे च कोशातक्यथ कट्फले॥<br/>
</div>
<div class="sloka" id="3.3.9"><div class="sloka-number">3.3.9</div>
सिते च खदिरे सोमवल्कः स्यादथ सिह्लके।<br/>
तिलकल्के च पिण्याको बाह्लीकं रामठेऽपि च॥<br/>
</div>
<div class="sloka" id="3.3.10"><div class="sloka-number">3.3.10</div>
महेन्द्र गुग्गुलूलूकव्यालग्राहिषु कौशिकः।<br/>
रुक्तापशङ्कास्वातङ्कः स्वल्पेऽपि क्षुल्लकस्त्रिषु॥<br/>
</div>
<div class="sloka" id="3.3.11"><div class="sloka-number">3.3.11</div>
जैवातृकः शशाङ्केऽपि खुरेऽप्यश्वस्य वर्तकः।<br/>
व्याघ्रेऽपि पुण्डरीको ना यवान्यामपि दीपकः॥<br/>
</div>
<div class="sloka" id="3.3.12"><div class="sloka-number">3.3.12</div>
शालावृकाः कपिक्रोष्टुश्वानः स्वर्णेऽपि गैरिकम्।<br/>
पीडार्थेऽपि व्यलीकं स्यादलीकं त्वप्रियेऽनृते॥<br/>
</div>
<div class="sloka" id="3.3.13"><div class="sloka-number">3.3.13</div>
शीलान्वयावनूके द्वे शल्के शकलवल्कले।<br/>
साष्टे शते सुवर्णानां हेम्न्युरोभूषणे पले॥<br/>
</div>
<div class="sloka" id="3.3.14"><div class="sloka-number">3.3.14</div>
दीनारेऽपि च निष्कोऽस्त्री कल्कोऽस्त्री शमलैनसोः।<br/>
दम्भेऽप्यथ पिनाकोऽस्त्री शूलशङ्करधन्वनोः॥<br/>
</div>
<div class="sloka" id="3.3.15"><div class="sloka-number">3.3.15</div>
धेनुका तु करेण्वां च मेघजाले च कालिका।<br/>
कारिका यातनावृत्त्योः कर्णिका कर्णभूषणे॥<br/>
</div>
<div class="sloka" id="3.3.16"><div class="sloka-number">3.3.16</div>
करिहस्तेऽङ्गुलौ पद्मबीजकोश्यां त्रिषूत्तरे।<br/>
वृन्दारकौ रूपिमुख्यावेके मुख्यान्यकेवलाः॥<br/>
</div>
<div class="sloka" id="3.3.17"><div class="sloka-number">3.3.17</div>
स्याद्दाम्भिकः कौक्कुटिको यश्चादूरेरितेक्षणः।<br/>
ललाटिकः प्रभोर्भालदर्शी कार्याक्षमश्च यः॥<br/>
भूभृन्नितम्बवलयचक्रेषु कटकोऽस्त्रियाम्।<br/>
सूच्यग्रे क्षुद्रशत्रौ च रोमहर्षे च कण्टकः।<br/>
पाकौ पक्तिशिशू मध्यरत्ने नेतरि नायकः।<br/>
पर्यङ्कः स्यात्परिकरे स्याद्व्याघ्रेऽपि च लुब्धकः।<br/>
पेटकस्त्रिषु वृन्देऽपि गुरौ देश्ये च देशिकः।<br/>
खेटकौ ग्रामफलकौ धीवरेऽपिच जालिकः।<br/>
पुष्परेणौ च किञ्जल्कः शुल्कोऽस्त्री स्त्रीधनेऽपि च।<br/>
स्यात्कल्लोलेऽप्युत्कलिका वार्धकं भाववृन्दयोः।<br/>
करिण्यां चापि गणिका दारकौ बालभेदकौ।<br/>
अन्धेऽप्यनेडमूकः स्याट्टङ्कौ दर्पाश्मदारणौ।<br/>
मृद्भाण्डेऽप्युष्ट्रिका मन्थे खजको रसदर्वके॥<br/>
</div>
<div class="sloka" id="3.3.18"><div class="sloka-number">3.3.18</div>
मयूखस्त्विट्करज्वालास्वलिबाणौ शिलीमुखौ।<br/>
शङ्खो निधौ ललटास्थ्निकम्बौ न स्त्रीन्द्रियेऽपि खम्॥<br/>
</div>
<div class="sloka" id="3.3.19"><div class="sloka-number">3.3.19</div>
धृणिज्वाले अपि शिखे शैलवृक्षौ नगावगौ।<br/>
आशुगौ वायुविशिखौ शरार्कविहगाः खगाः॥<br/>
</div>
<div class="sloka" id="3.3.20"><div class="sloka-number">3.3.20</div>
पतङ्गौ पक्षिसूर्यौ च पूगः क्रमुकवृन्दयोः।<br/>
पशवोऽपि मृगा वेगः प्रवाहजवयोरपि॥<br/>
</div>
<div class="sloka" id="3.3.21"><div class="sloka-number">3.3.21</div>
परागः कौसुमे रेणौ स्नानीयादौ रजस्यपि।<br/>
गजेऽपि नागमातङ्गावपाङ्गस्तिलकेऽपि च॥<br/>
</div>
<div class="sloka" id="3.3.22"><div class="sloka-number">3.3.22</div>
सर्गः स्वभावनिर्मोक्षनिश्चयाध्यायसृष्टिषु।<br/>
योगः सन्नहनोपायध्यानसङ्गतियुक्तिषु॥<br/>
</div>
<div class="sloka" id="3.3.23"><div class="sloka-number">3.3.23</div>
भोगः सुखे स्त्र्यादिभृतावहेश्च फणकाययोः।<br/>
चातके हरिणे पुंसि सारङ्गः शबले त्रिषु॥<br/>
</div>
<div class="sloka" id="3.3.24"><div class="sloka-number">3.3.24</div>
कपौ च प्लवगः शापे त्वभिषङ्गः पराभवे।<br/>
यानाद्यङ्गे युगः पुंसि युगं युग्मे कृतादिषु॥<br/>
</div>
<div class="sloka" id="3.3.25"><div class="sloka-number">3.3.25</div>
स्वर्गेषुपशुवाग्वज्रदिङ्नेत्रधृणिभूजले।<br/>
लक्ष्यदृष्ट्या स्त्रियां पुंसि गौर्लिङ्गं चिह्नशेफसोः॥<br/>
</div>
<div class="sloka" id="3.3.26"><div class="sloka-number">3.3.26</div>
शृङ्गं प्राधान्यसान्वोश्च वराङ्गं मूर्धगुह्ययोः।<br/>
भगं श्रीकाममाहात्म्यवीर्ययत्नार्ककीर्तिषु॥<br/>
</div>
<div class="sloka" id="3.3.27"><div class="sloka-number">3.3.27</div>
परिघः परिघातेऽस्त्रेऽप्योघो वृन्देऽम्भसां रये।<br/>
मूल्ये पूजाविधावर्घोऽहोदुःखव्यसनेष्वघम्॥<br/>
</div>
<div class="sloka" id="3.3.28"><div class="sloka-number">3.3.28</div>
त्रिष्विष्टेऽल्पे लघुः काचाः शिक्यभृद्भेददृग्रुजः।<br/>
विपर्यासे विस्तरे च प्रपञ्चः पावके शुचिः॥<br/>
</div>
<div class="sloka" id="3.3.29"><div class="sloka-number">3.3.29</div>
मास्यमात्ये चाप्युपधे पुंसि मेध्ये सिते त्रिषु।<br/>
अभिष्वङ्गे स्पृहायां च गभस्तौ च रुचिः स्त्रियाम्॥<br/>
प्रसन्ने भल्लुकेऽप्यच्छो गुच्छः स्तबकहारयोः।<br/>
परिधानाञ्चले कच्छो जलप्रान्ते त्रिलिङ्गकः।<br/>
</div>
<div class="sloka" id="3.3.30"><div class="sloka-number">3.3.30</div>
केकि तार्क्ष्यावहिभुजौ दन्तविप्राण्डजा द्विजाः।<br/>
अजा विष्णुहरच्छागा गोष्ठाध्वनिवहा व्रजाः॥<br/>
</div>
<div class="sloka" id="3.3.31"><div class="sloka-number">3.3.31</div>
धर्मराजौ जिनयमौ कुञ्जो दन्तेऽपि न स्त्रियाम्।<br/>
वलजे क्षेत्रपूर्द्वारे वलजा वल्गुदर्शना॥<br/>
</div>
<div class="sloka" id="3.3.32"><div class="sloka-number">3.3.32</div>
समे क्ष्मांशे रणेऽप्याजिः प्रजा स्यात्सन्ततौ जने।<br/>
अब्जौ शङ्खशशाङ्कौ च स्वके नित्ये निजं त्रिषु॥<br/>
</div>
<div class="sloka" id="3.3.33"><div class="sloka-number">3.3.33</div>
पुंस्यात्मनि प्रवीणे च क्षेत्रज्ञो वाच्यलिङ्गकः।<br/>
संज्ञा स्याच्चेतना नाम हस्ताद्यैश्चार्थसूचना॥<br/>
</div>
<div class="sloka" id="3.3.34"><div class="sloka-number">3.3.34</div>
काकेभगण्डौ करटौ गजगण्डकटी कटौ।<br/>
शिपिविष्टस्तु खलतौ दुश्चर्मणि महेश्वरे॥<br/>
</div>
<div class="sloka" id="3.3.35"><div class="sloka-number">3.3.35</div>
देवशिल्पिन्यपि त्वष्टा दिष्टं दैवेऽपि न द्वयोः।<br/>
रसे कटुः कट्वकार्ये त्रिषु मत्सरतीक्ष्णयोः॥<br/>
</div>
<div class="sloka" id="3.3.36"><div class="sloka-number">3.3.36</div>
रिष्टं क्षेमाशुभाभावेष्वरिष्टे तु शुभाशुभे।<br/>
मायानिश्चलयन्त्रेषु कैतवानृतराशिषु॥<br/>
</div>
<div class="sloka" id="3.3.37"><div class="sloka-number">3.3.37</div>
अयोघने शैलशृङ्गे सीराङ्गे कूटमस्त्रियाम्।<br/>
सूक्ष्मैलायां त्रुटिः स्त्री स्यात्कालेऽल्पे संशयेऽपि सा॥<br/>
</div>
<div class="sloka" id="3.3.38"><div class="sloka-number">3.3.38</div>
आर्त्युत्कर्षाश्रयः कोट्यो मूले लग्नकचे जटा।<br/>
व्युष्टिः फले समृद्धौ च दृष्टिर्ज्ञानेऽक्ष्णि दर्शने॥<br/>
</div>
<div class="sloka" id="3.3.39"><div class="sloka-number">3.3.39</div>
इष्टिर्यागेच्छयोः सृष्टं निश्चिते बहुनि त्रिषु।<br/>
कष्टे तु कृच्छ्रगहने दक्षामन्दागदेषु तु॥<br/>
</div>
<div class="sloka" id="3.3.40"><div class="sloka-number">3.3.40</div>
पटुर्द्वौ वाच्यलिङ्गौ च नीलकण्ठः शिवेऽपि च।<br/>
पुंसि कोष्ठोऽन्तर्जठरं कुसूलोऽन्तर्गृहं तथा॥<br/>
</div>
<div class="sloka" id="3.3.41"><div class="sloka-number">3.3.41</div>
निष्ठा निष्पत्तिनाशान्ताः काष्ठोत्कर्षे स्थितौ दिशि।<br/>
त्रिषु ज्येष्ठोऽतिशस्तेऽपि कनिष्ठोऽतियुवाल्पयोः॥<br/>
</div>
<div class="sloka" id="3.3.42"><div class="sloka-number">3.3.42</div>
दण्डोऽस्त्री लगुडेऽपि स्याद्गुडो गोलेक्षुपाकयोः।<br/>
सर्प मांसात्पशू व्याडौ गोभूवाचस्त्विडा इलाः॥<br/>
</div>
<div class="sloka" id="3.3.43"><div class="sloka-number">3.3.43</div>
क्ष्वेडा वंशशलाकापि नाडी कालेऽपि षट्क्षणे।<br/>
काण्डोऽस्त्री दण्डबाणार्ववर्गावसरवारिषु॥<br/>
</div>
<div class="sloka" id="3.3.44"><div class="sloka-number">3.3.44</div>
स्याद्भाण्डमश्वाभरणेऽमत्रे मूलवणिग्धने।<br/>
भृशप्रतिज्ञयोर्बाढं प्रगाढं भृशकृच्छ्रयोः॥<br/>
</div>
<div class="sloka" id="3.3.45"><div class="sloka-number">3.3.45</div>
शक्तस्थूलौ त्रिषु दृढौ व्यूढौ विन्यस्तसंहतौ।<br/>
भ्रूणोऽर्भके स्त्रैणगर्भे बाणो बलिसुते शरे॥<br/>
</div>
<div class="sloka" id="3.3.46"><div class="sloka-number">3.3.46</div>
कणोऽतिसूक्ष्मे धान्यांशे सङ्घाते प्रमथे गणः।<br/>
पणो द्यूतादिषूत्सृष्टे भृतौ मूल्ये धनेऽपि च॥<br/>
</div>
<div class="sloka" id="3.3.47"><div class="sloka-number">3.3.47</div>
मौर्व्यां द्रव्याश्रिते सत्वशौर्यसन्ध्यादिके गुणः।<br/>
निर्व्यापारस्थितौ कालविशेषोत्सवयोः क्षणः॥<br/>
</div>
<div class="sloka" id="3.3.48"><div class="sloka-number">3.3.48</div>
वर्णो द्विजादौ शुक्लादौ स्तुतौ वर्णं तु वाक्षरे।<br/>
अरुणो भास्करेऽपि स्याद्वर्णभेदेऽपि च त्रिषु॥<br/>
</div>
<div class="sloka" id="3.3.49"><div class="sloka-number">3.3.49</div>
स्थाणुः शर्वेऽप्यथ द्रोणः काकेऽप्याजौ रवे रणः।<br/>
ग्रामणीर्नापिते पुंसि श्रेष्ठे ग्रामाधिपे त्रिषु॥<br/>
</div>
<div class="sloka" id="3.3.50"><div class="sloka-number">3.3.50</div>
ऊर्णा मेषादिलोम्नि स्यादावर्ते चान्तरा भ्रुवोः।<br/>
हरिणी स्यान्मृगी हेमप्रतिमा हरिता च या॥<br/>
</div>
<div class="sloka" id="3.3.51"><div class="sloka-number">3.3.51</div>
त्रिषु पाण्डौ च हरिणः स्थूणा स्तम्भेऽपि वेश्मनः।<br/>
तृष्णे स्पृहापिपासे द्वे जुगुप्साकरुणे घृणे॥<br/>
</div>
<div class="sloka" id="3.3.52"><div class="sloka-number">3.3.52</div>
वणिक्पथे च विपणिः सुरा प्रत्यक्च वारुणी।<br/>
करेणुरिभ्यां स्त्री नेभे द्रविणं तु बलं धनम्॥<br/>
</div>
<div class="sloka" id="3.3.53"><div class="sloka-number">3.3.53</div>
शरणं गृहरक्षित्रोः श्रीपर्णं कमलेऽपि च।<br/>
विषाभिमरलोहेषु तीक्ष्णं क्लीबे खरे त्रिषु॥<br/>
</div>
<div class="sloka" id="3.3.54"><div class="sloka-number">3.3.54</div>
प्रमाणं हेतुमर्यादाशास्त्रेयत्ताप्रमातृषु।<br/>
करणं साधकतमं क्षेत्रगात्रेन्द्रियेष्वपि॥<br/>
</div>
<div class="sloka" id="3.3.55"><div class="sloka-number">3.3.55</div>
प्राण्युत्पादे संसरणमसंबाधचमूगतौ।<br/>
घण्टापथेऽथ वान्तान्ने समुद्गिरणमुन्नये॥<br/>
</div>
<div class="sloka" id="3.3.56"><div class="sloka-number">3.3.56</div>
अतस्त्रिषु विषाणं स्यात्पशुशृङ्गेभदन्तयोः।<br/>
प्रवणं क्रमनिम्नोर्व्यां प्रह्वे ना तु चतुष्पथे॥<br/>
</div>
<div class="sloka" id="3.3.57"><div class="sloka-number">3.3.57</div>
सङ्कीर्णौ निचिताशुद्धाविरिणं शून्यमूषरम्।<br/>
सेतौ च वरणो वेणी नदीभेदे कचोच्चये।<br/>
देवसूर्यौ विवस्वन्तौ सरस्वन्तौनदार्णवौ॥<br/>
</div>
<div class="sloka" id="3.3.58"><div class="sloka-number">3.3.58</div>
पक्षितार्क्ष्यौ गरुत्मन्तौ शकुन्तौ भासपक्षिणौ।<br/>
अग्न्युत्पातौ धूमकेतू जीमूतौ मेघपर्वतौ॥<br/>
</div>
<div class="sloka" id="3.3.59"><div class="sloka-number">3.3.59</div>
हस्तौ तु पाणिनक्षत्रे मरुतौ पवनामरौ।<br/>
यन्ता हस्तिपके सूते भर्ता धातरि पोष्टरि॥<br/>
</div>
<div class="sloka" id="3.3.60"><div class="sloka-number">3.3.60</div>
यानपात्रे शिशौ पोतः प्रेतः प्राण्यन्तरे मृते।<br/>
ग्रहभेदे ध्वजे केतुः पार्थिवे तनये सुतः॥<br/>
</div>
<div class="sloka" id="3.3.61"><div class="sloka-number">3.3.61</div>
स्थपतिः कारुभेदेऽपि भूभृद्भूमिधरे नृपे।<br/>
मूर्धाभिषिक्तो भूपेऽपि ऋतुः स्त्री कुसुमेऽपि च॥<br/>
</div>
<div class="sloka" id="3.3.62"><div class="sloka-number">3.3.62</div>
विष्णावप्यजिताव्यक्तौ सूतस्त्वष्टरि सारथौ।<br/>
व्यक्तः प्राज्ञेऽपि दृष्टान्तावुभौ शास्त्रनिदर्शने॥<br/>
</div>
<div class="sloka" id="3.3.63"><div class="sloka-number">3.3.63</div>
क्षत्ता स्यात्सारथौ द्वाःस्थे क्षत्रियायां च शूद्रजे।<br/>
वृत्तान्तः स्यात्प्रकरणे प्रकारे कार्त्स्न्यवार्तयोः॥<br/>
</div>
<div class="sloka" id="3.3.64"><div class="sloka-number">3.3.64</div>
आनर्तः समरे  नृत्यस्थाननीवृद्विशेषयोः।<br/>
कृतान्तो यमसिद्धान्तदैवाकुशलकर्मसु॥<br/>
</div>
<div class="sloka" id="3.3.65"><div class="sloka-number">3.3.65</div>
श्लेष्मादि रसरक्तादि महाभूतानि तद्गुणाः।<br/>
इन्द्रियाण्यश्मविकृतिः शब्दयोनिश्च धातवः॥<br/>
</div>
<div class="sloka" id="3.3.66"><div class="sloka-number">3.3.66</div>
कक्षान्तरेऽपि शुद्धान्तो नृपस्यासर्वगोचरे।<br/>
कासूसामर्थ्ययोः शक्तिर्मूर्तिः काठिन्यकाययोः॥<br/>
</div>
<div class="sloka" id="3.3.67"><div class="sloka-number">3.3.67</div>
विस्तारवल्लयोर्व्रततिर्वसती रात्रिवेश्मनोः।<br/>
क्षयार्चयोरपचितिः सातिर्दानावसानयोः॥<br/>
</div>
<div class="sloka" id="3.3.68"><div class="sloka-number">3.3.68</div>
आर्तिः पीडा धनुष्कोट्योर्जातिः सामान्यजन्मनोः।<br/>
प्रचारस्यन्दयो रीतिर्डिम्बप्रवासयोः॥<br/>
</div>
<div class="sloka" id="3.3.69"><div class="sloka-number">3.3.69</div>
उदयेऽधिगमे प्राप्तिस्त्रेता त्वग्नित्रये युगे।<br/>
वीणाभेदेऽपि महती भूतिर्भस्मनि सम्पदि॥<br/>
</div>
<div class="sloka" id="3.3.70"><div class="sloka-number">3.3.70</div>
नदी नगर्योर्नागानां भोगवत्यथ सङ्गरे।<br/>
सङ्गे सभायां समितिः क्षयवासावपि क्षिती॥<br/>
</div>
<div class="sloka" id="3.3.71"><div class="sloka-number">3.3.71</div>
रवेरर्चिश्च शस्त्रं च वह्निज्वाला च हेतयः।<br/>
जगती जगति च्छन्दोविशेषेऽपि क्षितावपि॥<br/>
</div>
<div class="sloka" id="3.3.72"><div class="sloka-number">3.3.72</div>
पङ्क्तिश्छन्दोऽपि दशमं स्यात्प्रभावेऽपि चायतिः।<br/>
पत्तिर्गतौ च मूले तु पक्षतिः पक्षभेदयोः॥<br/>
</div>
<div class="sloka" id="3.3.73"><div class="sloka-number">3.3.73</div>
प्रकृतिर्योनिलिङ्गे च कैशिक्याद्याश्च वृत्तयः।<br/>
सिकताः स्युर्वालुकापि वेदे श्रवसि च श्रुतिः॥<br/>
</div>
<div class="sloka" id="3.3.74"><div class="sloka-number">3.3.74</div>
वनिता जनितात्यर्थानुरागायां च योषिति।<br/>
गुप्तिः क्षितिव्युदासेऽपि धृतिर्धारणधैर्ययोः॥<br/>
</div>
<div class="sloka" id="3.3.75"><div class="sloka-number">3.3.75</div>
बृहती क्षुद्रवार्ताकी छन्दोभेदे महत्यपि।<br/>
वासिता स्त्री करिण्योश्च वार्ता वृत्तौ जनश्रुतौ॥<br/>
</div>
<div class="sloka" id="3.3.76"><div class="sloka-number">3.3.76</div>
वार्तं फल्गुन्यरोगे च त्रिष्वप्सु च घृतामृते।<br/>
कलधौतं रूप्यहेम्नोर्निमित्तं हेतुलक्ष्मणोः॥<br/>
</div>
<div class="sloka" id="3.3.77"><div class="sloka-number">3.3.77</div>
श्रुतं शास्त्रावधृतयोर्युगपर्याप्तयोः कृतम्।<br/>
अत्याहितं महाभीतिः कर्म जीवानपेक्षि च॥<br/>
</div>
<div class="sloka" id="3.3.78"><div class="sloka-number">3.3.78</div>
युक्ते क्ष्मादावृते भूतं प्राण्यतीते समे त्रिषु।<br/>
वृत्तं पद्ये चरित्रे त्रिष्वतीते दृढनिस्तले॥<br/>
</div>
<div class="sloka" id="3.3.79"><div class="sloka-number">3.3.79</div>
महद्राज्यं चावगीतं जन्ये स्याद्गर्हिते त्रिषु।<br/>
श्वेतं रूप्येऽपि रजतं हेम्नि रूप्ये सिते त्रिषु॥<br/>
</div>
<div class="sloka" id="3.3.80"><div class="sloka-number">3.3.80</div>
त्रिष्वितो जगदिङ्गेऽपि रक्तं नील्यादि रागि च।<br/>
अवदातः सिते पीते शुद्धे बद्धार्जुनौ सितौ॥<br/>
</div>
<div class="sloka" id="3.3.81"><div class="sloka-number">3.3.81</div>
युक्तेऽतिसंस्कृतेऽमर्षिण्यभिनीतोऽथ संस्कृतम्।<br/>
कृत्रिमे लक्षणोपेतेऽप्यनन्तोऽनवधावपि॥<br/>
</div>
<div class="sloka" id="3.3.82"><div class="sloka-number">3.3.82</div>
ख्याते हृष्टे प्रतीतोऽभिजातस्तु कुलजे बुधे।<br/>
विविक्तौ पूतविजनौ मूर्छितौ मूढसोच्छ्रयौ॥<br/>
</div>
<div class="sloka" id="3.3.83"><div class="sloka-number">3.3.83</div>
द्वौ चाम्लपरुषौ शुक्तौ शिती धवलमेचकौ।<br/>
सत्ये साधौ विद्यमाने प्रशस्तेऽभ्यर्हिते च सत्॥<br/>
</div>
<div class="sloka" id="3.3.84"><div class="sloka-number">3.3.84</div>
पुरस्कृतः पूजितेऽरात्यभियुक्तेऽग्रतः कृते।<br/>
निवातावाश्रयावातौ शस्त्राभेद्यं च वर्म यत्॥<br/>
</div>
<div class="sloka" id="3.3.85"><div class="sloka-number">3.3.85</div>
जातोन्नद्धप्रवृद्धाः स्युरुच्छ्रिता उत्थितास्त्वमी।<br/>
वृद्धिमत्प्रोद्यतोत्पन्ना आदृतौ सादरार्चितौ॥<br/>
</div>
<div class="sloka" id="3.3.86"><div class="sloka-number">3.3.86</div>
अर्थोऽभिधेयरैवस्तुप्रयोजननिवृत्तिषु।<br/>
निपानागमयोस्तीर्थमृषिजुष्टे जले गुरौ॥<br/>
</div>
<div class="sloka" id="3.3.87"><div class="sloka-number">3.3.87</div>
समर्थस्त्रिषु शक्तिस्थे सम्बद्धार्थे हितेऽपि च।<br/>
दशमीस्थौ क्षीणरागवृद्धौ वीथी पदव्यपि॥<br/>
</div>
<div class="sloka" id="3.3.88"><div class="sloka-number">3.3.88</div>
आस्थानी यत्नयोरास्था प्रस्थोऽस्त्री सानुमानयोः।<br/>
शास्त्रद्रविणयोर्ग्रन्थः संस्थाधारे स्थितौ मृतौ।<br/>
अभिप्रायवशौ छन्दावब्दौ जीमूतवत्सरौ॥<br/>
</div>
<div class="sloka" id="3.3.89"><div class="sloka-number">3.3.89</div>
अपवादौ तु निन्दाज्ञे दायादौ सुतबान्धवौ।<br/>
पादा रश्म्यङ्घ्रितुर्यांशाश्चन्द्राग्न्यर्कास्तमोनुदः॥<br/>
</div>
<div class="sloka" id="3.3.90"><div class="sloka-number">3.3.90</div>
निर्वादो जनवादेऽपि शादो जम्बालशष्पयोः।<br/>
आरावे रुदिते त्रातर्याक्रन्दो दारुणे रणे॥<br/>
</div>
<div class="sloka" id="3.3.91"><div class="sloka-number">3.3.91</div>
स्यात्प्रसादोऽनुरागेऽपि सूदः स्याद्व्यञ्जनेऽपि च।<br/>
गोष्ठाध्यक्षेऽपि गोविन्दो हर्षेऽप्यामोदवन्मदः॥<br/>
</div>
<div class="sloka" id="3.3.92"><div class="sloka-number">3.3.92</div>
प्राधान्ये राजलिङ्गे च वृषाङ्गे ककुदोऽस्त्रियाम्।<br/>
स्त्री संविज्ज्ञानसंभाषाक्रियाकाराजिनामसु॥<br/>
</div>
<div class="sloka" id="3.3.93"><div class="sloka-number">3.3.93</div>
धर्मे रहस्युपनिषत्स्यादृतौ वत्सरे शरत्।<br/>
पदं व्यवसितत्राणस्थानलक्ष्माङ्घ्रिवस्तुषु॥<br/>
</div>
<div class="sloka" id="3.3.94"><div class="sloka-number">3.3.94</div>
गोष्पदं सेविते माने प्रतिष्ठाकृत्यमास्पदम्।<br/>
त्रिष्विष्टमधुरौ स्वादू मृदू चातीक्ष्णकोमलौ॥<br/>
</div>
<div class="sloka" id="3.3.95"><div class="sloka-number">3.3.95</div>
मूढाल्पापटुनिर्भाग्या मन्दाः स्युर्द्वौ तु शारदौ।<br/>
प्रत्यग्राप्रतिभौ विद्वत्सुप्रगल्भौ विशारदौ॥<br/>
</div>
<div class="sloka" id="3.3.96"><div class="sloka-number">3.3.96</div>
व्यामो वटश्च न्यग्रोधावुत्सेधः काय उन्नतिः।<br/>
पर्याहारश्च मार्गश्च विवधौ वीवधौ च तौ॥<br/>
</div>
<div class="sloka" id="3.3.97"><div class="sloka-number">3.3.97</div>
परिधिर्यज्ञियतरोः शाखायामुपसूर्यके।<br/>
बन्धकं व्यसनं चेतः पीडाधिष्ठानमाधयः॥<br/>
</div>
<div class="sloka" id="3.3.98"><div class="sloka-number">3.3.98</div>
स्युः समर्थननीवाकनियमाश्च समाधयः।<br/>
दोषोत्पादेऽनुबन्धः स्यात्प्रकृतस्यादिविनश्वरे॥<br/>
</div>
<div class="sloka" id="3.3.99"><div class="sloka-number">3.3.99</div>
मुख्यानुयायिनि शिशौ प्रकृतस्यानुवर्तने।<br/>
विधुर्विष्णौ चन्द्रमसि परिच्छेदे बिलेऽवधिः॥<br/>
</div>
<div class="sloka" id="3.3.100"><div class="sloka-number">3.3.100</div>
विधिर्विधाने दैवेऽपि प्रणिधिः प्रार्थने चरे।<br/>
बुधवृद्धौ पण्डितेऽपि स्कन्धः समुदयेऽपि च॥<br/>
</div>
<div class="sloka" id="3.3.101"><div class="sloka-number">3.3.101</div>
देशे नदविशेषेऽब्धौ सिन्धुर्ना सरिति स्त्रियाम्।<br/>
विधा विधौ प्रकारे च साधू रम्येऽपि च त्रिषु॥<br/>
</div>
<div class="sloka" id="3.3.102"><div class="sloka-number">3.3.102</div>
वधूर्जाया स्नुषा स्त्री च सुधा लेपोऽमृतं स्नुही।<br/>
सन्धा प्रतिज्ञा मर्यादा श्रद्धासम्प्रत्ययः स्पृहा॥<br/>
</div>
<div class="sloka" id="3.3.103"><div class="sloka-number">3.3.103</div>
मधु मद्ये पुष्परसे क्षौद्रेऽप्यन्धं तमस्यपि।<br/>
अतस्त्रिषु समुन्नद्धौ पण्डितम्मन्यगर्वितौ॥<br/>
</div>
<div class="sloka" id="3.3.104"><div class="sloka-number">3.3.104</div>
ब्रह्मबन्धुरधिक्षेपे निर्देशेऽथावलम्बितः।<br/>
अविदूरोऽप्यवष्टब्धः प्रसिद्धौ ख्यातभूषितौ॥<br/>
</div>
<div class="sloka" id="3.3.105"><div class="sloka-number">3.3.105</div>
सूर्यवह्नी चित्रभानू भानू रश्मिदिवाकरौ।<br/>
भूतात्मानौ धातृदेहौ मूर्खनीचौ पृथग्जनौ॥<br/>
</div>
<div class="sloka" id="3.3.106"><div class="sloka-number">3.3.106</div>
ग्रावाणौ शैलपाषाणौ पत्रिणौ शरपक्षिणौ।<br/>
तरुशैलौ शिखरिणौ शिखिनौ वह्निबर्हिणौ॥<br/>
</div>
<div class="sloka" id="3.3.107"><div class="sloka-number">3.3.107</div>
प्रतियत्नावुभौ लिप्सोपग्रहावथ सादिनौ।<br/>
द्वौ सारथिहयारोहौ वाजिनोऽश्वेषु पक्षिणः॥<br/>
</div>
<div class="sloka" id="3.3.108"><div class="sloka-number">3.3.108</div>
कुलेऽप्यभिजनो जन्मभूम्यामप्यथ हायनाः।<br/>
वर्षार्चिर्व्रीहिभेदाश्च चन्द्राग्न्यर्का विरोचनाः॥<br/>
</div>
<div class="sloka" id="3.3.109"><div class="sloka-number">3.3.109</div>
क्लेशेऽपि वृजिनो विश्वकर्मार्कसुरशिल्पिनोः।<br/>
आत्मायत्नो धृतिर्बुद्धिः स्वभावो ब्रह्म वर्ष्म च॥<br/>
</div>
<div class="sloka" id="3.3.110"><div class="sloka-number">3.3.110</div>
शक्रो घातुकमत्तेभो वर्षुकाब्दो घनाघनः।<br/>
अभिमानोऽर्थादिदर्पे ज्ञाने प्रणयहिंसयोः।<br/>
</div>
<div class="sloka" id="3.3.111"><div class="sloka-number">3.3.111</div>
घनो मेघे मूर्तिगुणे त्रिषु मूर्ते निरन्तरे॥<br/>
इनः सूर्ये प्रभौ राजा मृगाङ्के क्षत्रिये नृपे॥<br/>
</div>
<div class="sloka" id="3.3.112"><div class="sloka-number">3.3.112</div>
वाणिन्यौ नर्तकीदूत्यौ स्रवन्त्यामपि वाहिनी।<br/>
ह्लादिन्यौ वज्रतडितौ वन्दायामपि कामिनी॥<br/>
</div>
<div class="sloka" id="3.3.113"><div class="sloka-number">3.3.113</div>
त्वग्देहयोरपि तनुः सूनाधो जिह्विकापि च।<br/>
क्रतुविस्तारयोरस्त्री वितानं त्रिषु तुच्छके॥<br/>
</div>
<div class="sloka" id="3.3.114"><div class="sloka-number">3.3.114</div>
मन्देऽथ केतनं कृत्ये केतावुपनिमन्त्रणे।<br/>
वेदस्तत्त्वं तपो ब्रह्म ब्रह्मा विप्रः प्रजापतिः॥<br/>
</div>
<div class="sloka" id="3.3.115"><div class="sloka-number">3.3.115</div>
उत्साहने च हिंसायां सूचने चापि गन्धनम्।<br/>
आतञ्चनं प्रतीवापजवनाप्यायनार्थकम्॥<br/>
</div>
<div class="sloka" id="3.3.116"><div class="sloka-number">3.3.116</div>
व्यञ्जनं लाञ्छनं श्मश्रु निष्ठानावयवेष्वपि।<br/>
स्यात्कौलीनं लोकवादे युद्धे पश्वहि पक्षिणाम्॥<br/>
</div>
<div class="sloka" id="3.3.117"><div class="sloka-number">3.3.117</div>
स्यादुद्यानं निःसरणे वनभेदे प्रयोजने।<br/>
अवकाशे स्थितौ स्थानं क्रीडादावपि देवनम्॥<br/>
</div>
<div class="sloka" id="3.3.118"><div class="sloka-number">3.3.118</div>
उत्थानं पौरुषे तन्त्रे सन्निविष्टोद्गमेऽपि च।<br/>
व्युत्थानं प्रतिरोधे च विरोधाचरणेऽपि च॥<br/>
</div>
<div class="sloka" id="3.3.119"><div class="sloka-number">3.3.119</div>
मारणे मृतसंस्कारे गतौ द्रव्येऽर्थदापने।<br/>
निर्वर्तनोपकरणानुव्रज्यासु च साधनम्॥<br/>
</div>
<div class="sloka" id="3.3.120"><div class="sloka-number">3.3.120</div>
निर्यातनं वैरशुद्धौ दाने न्यासार्पणेऽपि च।<br/>
व्यसनं विपदि भ्रंशे दोषे कामजकोपजे॥<br/>
</div>
<div class="sloka" id="3.3.121"><div class="sloka-number">3.3.121</div>
पक्ष्माक्षिलोम्नि किञ्जल्के तन्त्वाद्यम्शेऽप्यणीयसि।<br/>
तिथिभेदे क्षणे पर्व वर्त्म नेत्रच्छदेऽध्वनि॥<br/>
</div>
<div class="sloka" id="3.3.122"><div class="sloka-number">3.3.122</div>
अकार्यगुह्ये कौपीनं मैथुनं सङ्गतौ रते।<br/>
प्रधानं परमात्मा धीः प्रज्ञानं बुद्धिचिह्नयोः॥<br/>
</div>
<div class="sloka" id="3.3.123"><div class="sloka-number">3.3.123</div>
प्रसूनं पुष्पफलयोर्निधनं कुलनाशयोः।<br/>
क्रन्दने रोदनाह्वाने वर्ष्म देहप्रमाणयोः॥<br/>
</div>
<div class="sloka" id="3.3.124"><div class="sloka-number">3.3.124</div>
गृहदेहत्विट्प्रभावा धामान्यथ चतुष्पथे।<br/>
सन्निवेशे च संस्थानं लक्ष्म चिह्नप्रधानयोः॥<br/>
</div>
<div class="sloka" id="3.3.125"><div class="sloka-number">3.3.125</div>
आच्छादने संपिधानमपवारणमित्युभे।<br/>
आराधनं साधने स्यादवाप्तौ तोषणेऽपि च॥<br/>
</div>
<div class="sloka" id="3.3.126"><div class="sloka-number">3.3.126</div>
अधिष्ठानं चक्रपुरप्रभावाध्यासनेष्वपि।<br/>
रत्नं स्वजातिश्रेष्ठेऽपि वने सलिलकानने॥<br/>
</div>
<div class="sloka" id="3.3.127"><div class="sloka-number">3.3.127</div>
तलिनं विरले स्तोके वाच्यलिङ्गं तथोत्तरे।<br/>
समानाः सत्समैकेस्युः पिशुनौ खलसूचकौ॥<br/>
</div>
<div class="sloka" id="3.3.128"><div class="sloka-number">3.3.128</div>
हीनन्यूनावूनगर्ह्यौ वेगिशूरौ तरस्विनौ।<br/>
अभिपन्नोऽपराद्धोऽभिग्रस्तव्यापद्गतावपि॥<br/>
</div>
<div class="sloka" id="3.3.129"><div class="sloka-number">3.3.129</div>
कलापो भूषणे बर्हे तूणीरे संहतावपि।<br/>
परिच्छदे परीवापः पर्युप्तौ सलिलस्थितौ॥<br/>
</div>
<div class="sloka" id="3.3.130"><div class="sloka-number">3.3.130</div>
गोधुग्गोष्ठपती गोपौ हरविष्णू वृषाकपी।<br/>
बाष्पमूष्माश्रु कशिपु त्वन्नमाच्छादनं द्वयम्॥<br/>
</div>
<div class="sloka" id="3.3.131"><div class="sloka-number">3.3.131</div>
तल्पं शय्याट्टदारेषु स्तम्बेऽपि विटपोऽस्त्रियाम्।<br/>
प्राप्तरूपस्वरूपाभिरूपा बुधमनोज्ञयोः॥<br/>
</div>
<div class="sloka" id="3.3.132"><div class="sloka-number">3.3.132</div>
भेद्यलिङ्गा अमी कूर्मी वीणाभेदश्च कच्छपी।<br/>
रवर्णे पुंसि रेफः स्यात्कुत्सिते वाच्यलिङ्गकः॥<br/>
कुतपो मृगरोमोत्थपटे चाह्नोऽष्टमेंऽशके।<br/>
</div>
<div class="sloka" id="3.3.133"><div class="sloka-number">3.3.133</div>
अन्तराभवसत्वेऽश्वे गन्धर्वो दिव्यगायने।<br/>
कम्बुर्ना वलये शङ्खे द्विजिह्वौ सर्पसूचकौ॥<br/>
</div>
<div class="sloka" id="3.3.134"><div class="sloka-number">3.3.134</div>
पूर्वोऽन्यलिङ्गः प्रागाह पुम्बहुत्वेऽपि पूर्वजान्।<br/>
कुम्भौ घटेभमूर्धांशौ डिम्भौ तु शिशुबालिशौ॥<br/>
</div>
<div class="sloka" id="3.3.135"><div class="sloka-number">3.3.135</div>
स्तम्भौ स्थूणाजडीभावौ शम्भू ब्रह्मत्रिलोचनौ।<br/>
कुक्षिभ्रूणार्भका गर्भा विस्रम्भः प्रणयेऽपि च॥<br/>
</div>
<div class="sloka" id="3.3.136"><div class="sloka-number">3.3.136</div>
स्याद्भेर्यां दुन्दुभिः पुंसि स्यादक्षे दुन्दुभिः स्त्रियाम्।<br/>
स्यान्महारजते क्लीबं कुसुम्भं करके पुमान्॥<br/>
</div>
<div class="sloka" id="3.3.137"><div class="sloka-number">3.3.137</div>
क्षत्रियेऽपि च नाभिर्ना सुरभिर्गवि च स्त्रियाम्।<br/>
सभा संसदि सभ्ये च त्रिष्वध्यक्षेऽपि वल्लभः॥<br/>
</div>
<div class="sloka" id="3.3.138"><div class="sloka-number">3.3.138</div>
किरणप्रग्रहौ रश्मी कपिभेकौ प्लवङ्गमौ।<br/>
इच्छामनोभवौ कामौ शक्त्युद्योगौ पराक्रमौ॥<br/>
</div>
<div class="sloka" id="3.3.139"><div class="sloka-number">3.3.139</div>
धर्माः पुण्ययमन्यायस्वभावाचारसोमपाः।<br/>
उपायपूर्व आरम्भ उपधा चाप्युपक्रमः॥<br/>
</div>
<div class="sloka" id="3.3.140"><div class="sloka-number">3.3.140</div>
वणिक्पथः पुरं वेदो निगमो नागरो वणिक्।<br/>
नैगमौ द्वौ बले रामो नीलचारुसिते त्रिषु॥<br/>
</div>
<div class="sloka" id="3.3.141"><div class="sloka-number">3.3.141</div>
शब्दादिपूर्वो वृन्देऽपि ग्रामः क्रान्तौ च विक्रमः।<br/>
स्तोमः स्तोत्रेऽध्वरे वृन्दे जिह्मास्तु कुटिलेऽलसे॥<br/>
</div>
<div class="sloka" id="3.3.142"><div class="sloka-number">3.3.142</div>
उष्णोऽपि घर्मचेष्टालङ्कारे भ्रान्तौ च विभ्रमः।<br/>
गुल्मारुक्स्तम्बसेनाश्च जामिः स्वसृकुलस्त्रियोः॥<br/>
</div>
<div class="sloka" id="3.3.143"><div class="sloka-number">3.3.143</div>
क्षितिक्षान्त्योः क्षमायुक्ते क्षमं शक्ते हिते त्रिषु।<br/>
त्रिषु श्यामौ हरित्कृष्णौ श्यामा स्याच्छारिवा निशा॥<br/>
</div>
<div class="sloka" id="3.3.144"><div class="sloka-number">3.3.144</div>
ललामं पुच्छपुण्ड्राश्वभूषाप्राधान्यकेतुषु।<br/>
सूक्ष्ममध्यात्ममप्याद्ये प्रधाने प्रथमस्त्रिषु॥<br/>
</div>
<div class="sloka" id="3.3.145"><div class="sloka-number">3.3.145</div>
वामौ वल्गुप्रतीपौ द्वावधमौ न्यूनकुत्सितौ।<br/>
जीर्णं च परिभुक्तं च यातयाममिदं द्वयम्॥<br/>
</div>
<div class="sloka" id="3.3.146"><div class="sloka-number">3.3.146</div>
तुरङ्गगरुडौ तार्क्ष्यौ निलयापचयौ क्षयौ।<br/>
श्वशुर्यौ देवरश्यालौ भ्रातृव्यौ भ्रातृजद्विषौ॥<br/>
</div>
<div class="sloka" id="3.3.147"><div class="sloka-number">3.3.147</div>
पर्जन्यौ रसदब्देन्द्रौ स्यादर्यः स्वामिवैश्ययोः।<br/>
तिष्यः पुष्ये कलियुगे  पर्यायोऽवसरे क्रमे॥<br/>
</div>
<div class="sloka" id="3.3.148"><div class="sloka-number">3.3.148</div>
प्रत्ययोऽधीनशपथज्ञानविश्वासहेतुषु।<br/>
रन्ध्रे शब्देऽथानुशयो दीर्घद्वेषानुतापयोः॥<br/>
</div>
<div class="sloka" id="3.3.149"><div class="sloka-number">3.3.149</div>
स्थूलोच्चयस्त्वसाकल्ये नागानां मध्यमे गते।<br/>
समयाः शपथाचारकालसिद्धान्तसंविदः॥<br/>
</div>
<div class="sloka" id="3.3.150"><div class="sloka-number">3.3.150</div>
व्यसनान्यशुभं दैवं विपदित्यनयास्त्रयः।<br/>
अत्ययोऽतिक्रमे कृच्छ्रेदोषे दण्डेऽप्यथापदि॥<br/>
</div>
<div class="sloka" id="3.3.151"><div class="sloka-number">3.3.151</div>
युद्धायत्योः संपरायः पूज्यस्तु श्वशुरेऽपि च।<br/>
पस्चादवस्थायि बलं समवायश्च सन्नयौ॥<br/>
</div>
<div class="sloka" id="3.3.152"><div class="sloka-number">3.3.152</div>
सङ्घाते सन्निवेशे च संस्त्यायः प्रणयास्त्वमी।<br/>
विस्रम्भयाञ्चाप्रेमाणो विरोधेऽपि समुच्छ्रयः॥<br/>
</div>
<div class="sloka" id="3.3.153"><div class="sloka-number">3.3.153</div>
विषयो यस्य यो ज्ञातस्तत्र शब्दादिकेष्वपि।<br/>
निर्यासेऽपि कषायोऽस्त्री सभायां च प्रतिश्रयः॥<br/>
</div>
<div class="sloka" id="3.3.154"><div class="sloka-number">3.3.154</div>
प्रायो भूम्न्यन्तगमने मन्युर्दैन्ये क्रतौ युधि।<br/>
रहस्योपस्थयोर्गुह्यं सत्यं शपथतथ्ययोः॥<br/>
</div>
<div class="sloka" id="3.3.155"><div class="sloka-number">3.3.155</div>
वीर्यं बले प्रभावे च द्रव्यं भव्ये गुणाश्रये।<br/>
धिष्ण्यं स्थाने गृहे भेऽग्नौ भाग्यं कर्मशुभाशुभम्॥<br/>
</div>
<div class="sloka" id="3.3.156"><div class="sloka-number">3.3.156</div>
कशेरुहेम्नोर्गाङ्गेयं विशल्या दन्तिकापि च।<br/>
वृषाकपायी श्रीगौर्योरभिख्या नामशोभयोः॥<br/>
</div>
<div class="sloka" id="3.3.157"><div class="sloka-number">3.3.157</div>
आरम्भो निष्कृतिः शिक्षा पूजनं संप्रधारणम्।<br/>
उपायः कर्म चेष्टा च चिकित्सा च नवक्रियाः॥<br/>
</div>
<div class="sloka" id="3.3.158"><div class="sloka-number">3.3.158</div>
छाया सूर्यप्रिया कान्तिः प्रतिबिम्बमनातपः।<br/>
कक्ष्या प्रकोष्ठे हर्म्यादेः काञ्च्यां मध्येभबन्धने॥<br/>
</div>
<div class="sloka" id="3.3.159"><div class="sloka-number">3.3.159</div>
कृत्या क्रियादेवतयोस्त्रिषु भेद्ये धनादिभिः।<br/>
जन्यं स्याज्जनवादेऽपि जघन्योऽन्त्येऽधमेऽपि च॥<br/>
</div>
<div class="sloka" id="3.3.160"><div class="sloka-number">3.3.160</div>
गृह्याधीनौ च वक्तव्यौ कल्यौ सज्जनिरामयौ।<br/>
आत्मवाननपेतोऽर्थादर्थ्यौ पुण्यं तु चार्वपि॥<br/>
</div>
<div class="sloka" id="3.3.161"><div class="sloka-number">3.3.161</div>
रूप्यं प्रशस्तरूपेऽपि वदान्यो वल्गुवागपि।<br/>
न्याय्येऽपि मध्यं सौम्यं तु सुन्दरे सोमदैवते॥<br/>
</div>
<div class="sloka" id="3.3.162"><div class="sloka-number">3.3.162</div>
निवहावसरौ वारौ संस्तरौ प्रस्तराध्वरौ।<br/>
गुरू गीर्पतिपित्राद्यौ द्वापरौ युगसंशयौ॥<br/>
</div>
<div class="sloka" id="3.3.163"><div class="sloka-number">3.3.163</div>
प्रकारौ भेदसादृश्ये आकाराविङ्गिताकृती।<br/>
किंशारू सस्यशूकेषु मरू धन्वधराधरौ॥<br/>
</div>
<div class="sloka" id="3.3.164"><div class="sloka-number">3.3.164</div>
अद्रयो द्रुमशैलार्काः स्त्रीस्तनाब्दौ पयोधरौ।<br/>
ध्वान्तारिदानवा वृत्रा बलिहस्तांशवः कराः॥<br/>
</div>
<div class="sloka" id="3.3.165"><div class="sloka-number">3.3.165</div>
प्रदरा भङ्गनारीरुक्बाणा अस्राः कचा अपि।<br/>
अजातशृङ्गो गौः कालेऽप्यश्मश्रुर्ना च तूवरौ॥<br/>
</div>
<div class="sloka" id="3.3.166"><div class="sloka-number">3.3.166</div>
स्वर्णेऽपि राः परिकरः पर्यङ्कपरिवारयोः।<br/>
मुक्ताशुद्धौ च तारः स्याच्छारो वायौ स तु त्रिषु॥<br/>
</div>
<div class="sloka" id="3.3.167"><div class="sloka-number">3.3.167</div>
कर्बुरेऽथ प्रतिज्ञाजिसंविदापत्सु सङ्गरः।<br/>
वेदभेदे गुप्तवादे मन्त्रो मित्रो रवावपि॥<br/>
</div>
<div class="sloka" id="3.3.168"><div class="sloka-number">3.3.168</div>
मखेषु यूपखण्डेऽपि स्वरुर्गुह्येऽप्यवस्करः।<br/>
आडम्बरस्तूर्यरवे गजेन्द्राणां च गर्जिते॥<br/>
</div>
<div class="sloka" id="3.3.169"><div class="sloka-number">3.3.169</div>
अभिहारोऽभियोगे च चौर्ये सन्नहनेऽपि च।<br/>
स्याज्जङ्गमे परीवारः खड्गकोषे परिच्छदे॥<br/>
</div>
<div class="sloka" id="3.3.170"><div class="sloka-number">3.3.170</div>
विष्टरो विटपी दर्भमुष्टिः पीठाद्यमासनम्।<br/>
द्वारि द्वाः स्थे प्रतीहारः प्रतीहार्यप्यनन्तरे॥<br/>
</div>
<div class="sloka" id="3.3.171"><div class="sloka-number">3.3.171</div>
विपुले नकुले विष्णौ बभ्रुर्ना पिङ्गले त्रिषु।<br/>
सारो बले स्थिरांशे च न्याय्ये क्लीबं वरे त्रिषु॥<br/>
</div>
<div class="sloka" id="3.3.172"><div class="sloka-number">3.3.172</div>
दुरोदरो द्यूतकारे पणे द्यूते दुरोदरम्।<br/>
महारण्ये दुर्गपथे कान्तारं पुन्नपुंसकम्॥<br/>
</div>
<div class="sloka" id="3.3.173"><div class="sloka-number">3.3.173</div>
मत्सरोऽन्यशुभद्वेषे तद्वत्कृपणयोस्त्रिषु।<br/>
देवाद्वृते वरः श्रेष्ठे त्रिषु क्लीबं मनाक्प्रिये॥<br/>
</div>
<div class="sloka" id="3.3.174"><div class="sloka-number">3.3.174</div>
वंशाङ्कुरे करीरोऽस्त्री तरुभेदे घटे च ना।<br/>
ना चमूजघने हस्तसूत्रे  प्रतिसरोऽस्त्रियाम्॥<br/>
</div>
<div class="sloka" id="3.3.175"><div class="sloka-number">3.3.175</div>
यमानिलेन्द्रचन्द्रार्कविष्णुसिंहांशुवाजिषु।<br/>
शुकाहिकपिभेकेषु हरिर्ना कपिले त्रिषु॥<br/>
</div>
<div class="sloka" id="3.3.176"><div class="sloka-number">3.3.176</div>
शर्करा कर्परांशेऽपि यात्रा स्याद्यापने गतौ।<br/>
इरा भूवाक्सुराप्सुस्यात्तन्द्रा निद्राप्रमीलयोः॥<br/>
</div>
<div class="sloka" id="3.3.177"><div class="sloka-number">3.3.177</div>
धात्री स्यादुपमातापि क्षितिरप्यामलक्यपि।<br/>
क्षुद्रा व्यङ्गा नटी वेश्या सरघा कण्टकारिका॥<br/>
</div>
<div class="sloka" id="3.3.178"><div class="sloka-number">3.3.178</div>
त्रिषु क्रूरेऽधमेऽल्पेऽपि क्षुद्रं मात्रा परिच्छदे।<br/>
अल्पे च परिमाणे सा मात्रं कार्त्स्न्येऽवधारणे॥<br/>
</div>
<div class="sloka" id="3.3.179"><div class="sloka-number">3.3.179</div>
आलेख्याश्चर्ययोश्चित्रं कलत्रं श्रोणिभार्ययोः।<br/>
योग्यभाजनयोः पात्रं पत्रं वाहनपक्षयोः॥<br/>
</div>
<div class="sloka" id="3.3.180"><div class="sloka-number">3.3.180</div>
निदेशग्रन्थयोः शास्त्रं शस्त्रमायुधलोहयोः।<br/>
स्याज्जटांशुकयोर्नेत्रं क्षेत्रं पत्नीशरीरयोः॥<br/>
</div>
<div class="sloka" id="3.3.181"><div class="sloka-number">3.3.181</div>
मुखाग्रे क्रोडहलयोः पोत्रं गोत्रं तु नाम्नि च।<br/>
सत्रमाच्छादने यज्ञे सदादाने वनेऽपि च॥<br/>
</div>
<div class="sloka" id="3.3.182"><div class="sloka-number">3.3.182</div>
अजिरं विषये कायेऽप्यम्बरं व्योम्नि वाससि।<br/>
चक्रं राष्ट्रेऽप्यक्षरं तु मोक्षेऽपि क्षीरमप्सु च॥<br/>
</div>
<div class="sloka" id="3.3.183"><div class="sloka-number">3.3.183</div>
स्वर्णेऽपि भूरिचन्द्रौ द्वौ द्वारमात्रेऽपि गोपुरम्।<br/>
गुहादम्भौ गह्वरे द्वे रहोऽन्तिकमुपह्वरे॥<br/>
</div>
<div class="sloka" id="3.3.184"><div class="sloka-number">3.3.184</div>
पुरोऽधिकमुपर्यग्राण्यगारे नगरे पुरम्।<br/>
मन्दिरं चाथ राष्ट्रोऽस्त्री विषये स्यादुपद्रवे॥<br/>
</div>
<div class="sloka" id="3.3.185"><div class="sloka-number">3.3.185</div>
दरोऽस्त्रियां भये श्वभ्रे वज्रोऽस्त्री हीरके पवौ।<br/>
तन्त्रं प्रधाने सिद्धान्ते सूत्रवाये परिच्छदे॥<br/>
</div>
<div class="sloka" id="3.3.186"><div class="sloka-number">3.3.186</div>
औशीरश्चामरे दण्डेऽप्यौशीरं शयनासने।<br/>
पुष्करं करिहस्ताग्रे वाद्यभाण्डमुखे जले॥<br/>
</div>
<div class="sloka" id="3.3.187"><div class="sloka-number">3.3.187</div>
व्योम्नि खड्गफले पद्मे तीर्थौषधिविशेषयोः।<br/>
अन्तरमवकाशावधिपरिधानान्तर्धिभेदतादर्थ्ये॥<br/>
</div>
<div class="sloka" id="3.3.188"><div class="sloka-number">3.3.188</div>
छिद्रात्मीयविनाबहिरवसरमध्येऽन्तरात्मनि च।<br/>
मुस्तेऽपि पिठरं राजकशेरुण्यपि नागरम्॥<br/>
</div>
<div class="sloka" id="3.3.189"><div class="sloka-number">3.3.189</div>
शार्वरं त्वन्धतमसे घातुके भेद्यलिङ्गकम्।<br/>
गौरोऽरुणे सिते पीते व्रणकार्यप्यरुष्करः॥<br/>
</div>
<div class="sloka" id="3.3.190"><div class="sloka-number">3.3.190</div>
जठरः कठिनेऽपि स्यादधस्तादपि चाधरः।<br/>
अनाकुलेऽपि चैकाग्रो व्यग्रो व्यासक्त आकुले॥<br/>
</div>
<div class="sloka" id="3.3.191"><div class="sloka-number">3.3.191</div>
उपर्युदीच्यश्रेष्ठेष्वप्युत्तरः स्यादनुत्तरः।<br/>
एषां विपर्यये श्रेष्ठे दूरानात्मोत्तमाः पराः॥<br/>
</div>
<div class="sloka" id="3.3.192"><div class="sloka-number">3.3.192</div>
स्वादुप्रियौ च मधुरौ क्रूरौ कठिननिर्दयौ।<br/>
उदारो दातृमहतोरितरस्त्वन्यनीचयोः॥<br/>
</div>
<div class="sloka" id="3.3.193"><div class="sloka-number">3.3.193</div>
मन्दस्वच्छन्दयोः स्वैरः शुभ्रमुद्दीप्तशुक्लयोः।<br/>
चूडा किरीटं केशाश्च संयता मौलयस्त्रयः॥<br/>
</div>
<div class="sloka" id="3.3.194"><div class="sloka-number">3.3.194</div>
द्रुमप्रभेदमातङ्गकाण्डपुष्पाणि पीलवः।<br/>
कृतान्तानेहसोः कालश्चतुर्थेऽपि युगे कलिः॥<br/>
</div>
<div class="sloka" id="3.3.195"><div class="sloka-number">3.3.195</div>
स्यात्कुरङ्गेऽपि कमलः प्रावारेऽपि च कम्बलः।<br/>
करोपहारयोः पुंसि बलिः प्राण्यङ्गजे स्त्रियाम्॥<br/>
</div>
<div class="sloka" id="3.3.196"><div class="sloka-number">3.3.196</div>
स्थौल्यसामर्थ्यसैन्येषु बलं ना काकसीरिणोः।<br/>
वातूलः पुंसि वात्यायामपि वातासहे त्रिषु॥<br/>
</div>
<div class="sloka" id="3.3.197"><div class="sloka-number">3.3.197</div>
भेद्यलिङ्गः शठे व्यालः पुंसि श्वापदसर्पयोः।<br/>
मलोऽस्त्री पापविट्किट्टान्यस्त्री शूलं रुगायुधम्॥<br/>
</div>
<div class="sloka" id="3.3.198"><div class="sloka-number">3.3.198</div>
शङ्कावपि द्वयोः कीलः पालिस्त्र्यश्र्यङ्कपङ्क्तिषु।<br/>
कला शिल्पे कालभेदेप्याली सख्यावली अपि॥<br/>
</div>
<div class="sloka" id="3.3.199"><div class="sloka-number">3.3.199</div>
अब्ध्यम्बुविकृतौ वेला कालमर्यादयोरपि।<br/>
बहुलाः कृत्तिका गावो बहुलोऽग्नौ शितौ त्रिषु॥<br/>
</div>
<div class="sloka" id="3.3.200"><div class="sloka-number">3.3.200</div>
लीला विलासक्रिययोरुपला शर्करापि च।<br/>
शोणितेऽम्भसि कीलालं मूलमाद्ये शिफाभयोः॥<br/>
</div>
<div class="sloka" id="3.3.201"><div class="sloka-number">3.3.201</div>
जालं समूह आनायगवाक्षक्षारकेष्वपि।<br/>
शीलं स्वभावे सद्वृत्ते सस्ये हेतुकृते फलम्॥<br/>
</div>
<div class="sloka" id="3.3.202"><div class="sloka-number">3.3.202</div>
छदिर्नेत्ररुजोः क्लीबं समूहे पटलं न ना।<br/>
अधस्स्वरूपयोरस्त्री तलं स्याच्चामिषे पलम्॥<br/>
</div>
<div class="sloka" id="3.3.203"><div class="sloka-number">3.3.203</div>
और्वानलेऽपि पातालं चेलं वस्त्रेऽधमे त्रिषु।<br/>
कुकूलं  शङ्कुभिः कीर्णे श्वभ्रे ना तु तुषानले॥<br/>
</div>
<div class="sloka" id="3.3.204"><div class="sloka-number">3.3.204</div>
निर्णीते केवलमिति त्रिलिङ्गं त्वेककृत्स्नयोः।<br/>
पर्याप्तिक्षेमपुण्येषु कुशलं शिक्षिते त्रिषु॥<br/>
</div>
<div class="sloka" id="3.3.205"><div class="sloka-number">3.3.205</div>
प्रवालमङ्कुरेऽप्यस्त्री त्रिषु स्थूलं जडेऽपि च।<br/>
करालो दन्तुरे तुङ्गे चारौ दक्षे च पेशलः॥<br/>
</div>
<div class="sloka" id="3.3.206"><div class="sloka-number">3.3.206</div>
मूर्खेऽर्भकेऽपि बालः स्याल्लोलश्चलसतृष्णयोः।<br/>
कुलं गृहेऽपि तालाङ्के कुबेरे चैककुण्डलः॥<br/>
स्त्रीभावावज्ञयोर्हेला हेलिः सूर्ये रणे हिलिः।<br/>
हालः स्यान्नृपतौ मद्ये शकलच्छदयोर्दलम्॥<br/>
तूलिश्चित्रोपकरणशलाकातूलशय्ययोः।<br/>
तुमुलं व्याकुले शब्दे शष्कुली कर्णपाल्यपि॥<br/>
दवदावौ वनारण्यवह्नी जन्महरौ भवौ।<br/>
</div>
<div class="sloka" id="3.3.207"><div class="sloka-number">3.3.207</div>
मन्त्री सहायः सचिवौ पतिशाखिनरा धवाः।<br/>
अवयः शैलमेषार्का आज्ञाह्वानाध्वरा हवाः॥<br/>
</div>
<div class="sloka" id="3.3.208"><div class="sloka-number">3.3.208</div>
भावः सत्तास्वभावाभिप्रायचेष्टात्मजन्मसु।<br/>
स्यादुत्पादे फले पुष्पे प्रसवो गर्भमोचने॥<br/>
</div>
<div class="sloka" id="3.3.209"><div class="sloka-number">3.3.209</div>
अविश्वासेऽपह्नवेऽपि निकृतावपि निह्नवः।<br/>
उत्सेकामर्षयोरिच्छाप्रसरे मह उत्सवः॥<br/>
</div>
<div class="sloka" id="3.3.210"><div class="sloka-number">3.3.210</div>
अनुभावः प्रभावे च सतां च मतिनिश्चये।<br/>
स्याज्जन्महेतुः प्रभवः स्थानं चाद्योपलब्धये॥<br/>
</div>
<div class="sloka" id="3.3.211"><div class="sloka-number">3.3.211</div>
शूद्रायां विप्रतनये शस्त्रे पारशवो मतः।<br/>
ध्रुवो भभेदे क्लीबे तु निश्चिते शाश्वते त्रिषु॥<br/>
</div>
<div class="sloka" id="3.3.212"><div class="sloka-number">3.3.212</div>
स्वो ज्ञातावात्मनि स्वं त्रिष्वात्मीये स्वोऽस्त्रियां धने।<br/>
स्त्रीकटीवस्त्रबन्धेऽपि नीवी परिपणेऽपि च॥<br/>
</div>
<div class="sloka" id="3.3.213"><div class="sloka-number">3.3.213</div>
शिवा गौरीफेरवयोर्द्वन्द्वं कलहयुग्मयोः।<br/>
द्रव्यासु व्यवसायेऽपि सत्त्वमस्त्री तु जन्तुषु॥<br/>
</div>
<div class="sloka" id="3.3.214"><div class="sloka-number">3.3.214</div>
क्लीबं नपुंसकं षण्डे वाच्यलिङ्गमविक्रमे।<br/>
द्वौ विशौ वैश्यमनुजौ द्वौ चराभिमरौ स्पशौ॥<br/>
</div>
<div class="sloka" id="3.3.215"><div class="sloka-number">3.3.215</div>
द्वौ राशी पुञ्जमेषाद्यौ द्वौ वंशौ कुलमस्करौ।<br/>
रहः प्रकाशौ वीकाशौ निर्वेशो भृतिभोगयोः॥<br/>
</div>
<div class="sloka" id="3.3.216"><div class="sloka-number">3.3.216</div>
कृतान्ते पुंसि कीनाशः क्षुद्रकर्षकयोस्त्रिषु।<br/>
पदे लक्ष्ये निमित्तेऽपदेशः स्यात्कुशमप्सु च॥<br/>
</div>
<div class="sloka" id="3.3.217"><div class="sloka-number">3.3.217</div>
दशावस्थानेकविधाप्याशा तृष्णापि चायता।<br/>
वशा स्त्री करिणी च स्यात्दृग्ज्ञाने ज्ञातरि त्रिषु॥<br/>
</div>
<div class="sloka" id="3.3.218"><div class="sloka-number">3.3.218</div>
स्यात्कर्कशः साहसिकः कठोरामसृणावपि।<br/>
प्रकाशोऽतिप्रसिद्धेऽपि शिशावज्ञे च बालिशः॥<br/>
</div>
<div class="sloka" id="3.3.219"><div class="sloka-number">3.3.219</div>
कोशोऽस्त्री कुड्मले खड्गपिधानेऽर्थौघदिव्ययोः।<br/>
नाशः क्षये तिरोधाने जीवितेशः प्रिये यमे।<br/>
नृशंसखड्गौ निस्त्रिंशावंशुः सूर्येंशवः कराः।<br/>
आश्वाख्या शालिशीघ्रार्थे पाशो बन्धनशस्त्रयोः।<br/>
सुरमत्स्यावनिमिषौ पुरुषावात्ममानवौ॥<br/>
</div>
<div class="sloka" id="3.3.220"><div class="sloka-number">3.3.220</div>
काकमत्स्यात्खगौ ध्वाङ्क्षौ कक्षौ च तृणवीरुधौ।<br/>
अभीषुः प्रग्रहे रश्मौ प्रैषः प्रेषणमर्दने॥<br/>
</div>
<div class="sloka" id="3.3.221"><div class="sloka-number">3.3.221</div>
पक्षः सहायेऽप्युष्णीषः शिरोवेष्टकिरीटयोः।<br/>
शुक्रले मूषिके श्रेष्ठे सुकृते वृषभे वृषः॥<br/>
</div>
<div class="sloka" id="3.3.222"><div class="sloka-number">3.3.222</div>
कोषोऽस्त्री कुड्मले खड्गपिधानेऽर्थौघदिव्ययोः।<br/>
द्यूतेऽक्षे शारिफलकेऽप्याकर्षोऽथाक्षमिन्द्रिये॥<br/>
</div>
<div class="sloka" id="3.3.223"><div class="sloka-number">3.3.223</div>
ना द्यूताङ्गे कर्षचक्रे व्यवहारे कलिद्रुमे।<br/>
कर्षूर्वार्त्ता करीषाग्निः कर्षूः कुल्याभिधायिनी॥<br/>
</div>
<div class="sloka" id="3.3.224"><div class="sloka-number">3.3.224</div>
पुम्भावे तत्क्रियायां च पौरुषं विषमप्सु च।<br/>
उपादानेऽप्यामिषं स्यादपराधेऽपि किल्बिषम्॥<br/>
</div>
<div class="sloka" id="3.3.225"><div class="sloka-number">3.3.225</div>
स्याद्वृष्टौ लोकधात्वंशे वत्सरे वर्षमस्त्रियाम्।<br/>
प्रेक्षा नृत्येक्षणं प्रज्ञा भिक्षा सेवार्थना भृतिः॥<br/>
</div>
<div class="sloka" id="3.3.226"><div class="sloka-number">3.3.226</div>
त्विट् शोभापि त्रिषु परे न्यक्षं कार्त्स्न्यनिकृष्टयोः।<br/>
प्रत्यक्षेऽधिकृतेऽध्यक्षो रूक्षस्त्वप्रेम्ण्यचिक्कणे॥<br/>
व्याजसंख्याशरव्येषु लक्षं घोषौ रवव्रजौ।<br/>
कपिशीर्षं भित्तिशृङ्गेऽनुतर्षश्चषकः सुरा॥<br/>
दोषो वातादिके दोषा रात्रौ दक्षोऽपि कुक्कुटे।<br/>
शुण्डाग्रभागे गण्डूषो द्वयोश्च मुखपूरणे॥<br/>
</div>
<div class="sloka" id="3.3.227"><div class="sloka-number">3.3.227</div>
रविश्वेतच्छदौ हंसौ सूर्यवह्नी विभावसू।<br/>
वत्सौ तर्णकवर्षौ द्वौ सारङ्गाश्च दिवौकसः॥<br/>
</div>
<div class="sloka" id="3.3.228"><div class="sloka-number">3.3.228</div>
शृङ्गारादौ विषे वीर्ये गुणे रागे द्रवे रसः।<br/>
पुंस्युत्तंसावतंसौ द्वौ कर्णपूरेऽपि शेखरे॥<br/>
</div>
<div class="sloka" id="3.3.229"><div class="sloka-number">3.3.229</div>
देवभेदेऽनले रश्मौ वसू रत्ने धने वसु।<br/>
विष्णौ च वेधाः स्त्री त्वाशीर्हिताशंसाहिदंष्ट्रयोः॥<br/>
</div>
<div class="sloka" id="3.3.230"><div class="sloka-number">3.3.230</div>
लालसे प्रार्थनौत्सुक्ये हिंसा चौर्यादिकर्म च।<br/>
प्रसूरश्वापि भूद्यावौ रोदस्यौ रोदसी च ते॥<br/>
</div>
<div class="sloka" id="3.3.231"><div class="sloka-number">3.3.231</div>
ज्वालाभासौ न पुंस्यर्चिर्ज्योतिर्भद्योतदृष्टिषु।<br/>
पापापराधयोरागः खगबाल्यादिनोर्वयः॥<br/>
</div>
<div class="sloka" id="3.3.232"><div class="sloka-number">3.3.232</div>
तेजः पुरीषयोर्वर्चो महस्तूत्सवतेजसोः।<br/>
रजो गुणे च स्त्रीपुष्पे राहौ ध्वान्ते गुणे तमः॥<br/>
</div>
<div class="sloka" id="3.3.233"><div class="sloka-number">3.3.233</div>
छन्दः पद्येऽभिलाषे च तपः कृच्छ्रादिकर्म च।<br/>
सहो बलं सहा मार्गो नभः खं श्रावणो नभाः॥<br/>
</div>
<div class="sloka" id="3.3.234"><div class="sloka-number">3.3.234</div>
ओकः सद्माश्रयश्चौकाः पय: क्षीरं पयोम्बु च।<br/>
ओजो दीप्तौ बले स्रोत इन्द्रिये निम्नगारये॥<br/>
</div>
<div class="sloka" id="3.3.235"><div class="sloka-number">3.3.235</div>
तेजः प्रभावे दीप्तौ च बले शुक्रेऽप्यतस्त्रिषु।<br/>
विद्वान्विदंश्च बीभत्सो हिंस्रोऽप्यतिशयेत्वमी॥<br/>
</div>
<div class="sloka" id="3.3.236"><div class="sloka-number">3.3.236</div>
वृद्धप्रशंसयोर्ज्यायान्कनीयांस्तु युवाल्पयोः।<br/>
वरीयांस्तूरुवरयोः साधीयान्साधुबाढयोः॥<br/>
</div>
<div class="sloka" id="3.3.237"><div class="sloka-number">3.3.237</div>
दलेऽपि बर्हं निर्बन्धोपरागार्कादयो ग्रहाः।<br/>
द्वार्यापीडे क्वाथरसे निर्यूहो नागदन्तके॥<br/>
</div>
<div class="sloka" id="3.3.238"><div class="sloka-number">3.3.238</div>
तुलासूत्रेऽश्वादिरश्मौ प्रग्राहः प्रग्रहोऽपि च।<br/>
पत्नीपरिजनादानमूलशापाः परिग्रहाः॥<br/>
</div>
<div class="sloka" id="3.3.239"><div class="sloka-number">3.3.239</div>
दारेषु च गृहाः श्रोण्यामप्यारोहो वरस्त्रियाः।<br/>
व्यूहो वृन्देऽप्यहिर्वृत्रेऽप्यग्नीन्द्वर्कास्तमोपहाः॥<br/>
</div>
<div class="sloka" id="3.3.240"><div class="sloka-number">3.3.240</div>
परिच्छदे नृपार्हेऽर्थे परिबर्होऽव्ययाः परे।<br/>
आङीषदर्थेऽभिव्याप्तौ सीमार्थे धातुयोगजे॥<br/>
</div>
<div class="sloka" id="3.3.241"><div class="sloka-number">3.3.241</div>
आ प्रगृह्यस्स्मृतौ वाक्येऽप्यास्तु स्यात्कोपपीडयोः।<br/>
पापकुत्सेषदर्थे कु धिङ्निर्भत्सननिन्दयोः॥<br/>
</div>
<div class="sloka" id="3.3.242"><div class="sloka-number">3.3.242</div>
चान्वाचयसमाहारेतरेतरसमुच्चये।<br/>
स्वस्त्याशीः क्षेमपुण्यादौ प्रकर्षे लङ्घनेऽप्यति॥<br/>
</div>
<div class="sloka" id="3.3.243"><div class="sloka-number">3.3.243</div>
स्वित्प्रश्ने च वितर्के च तु स्याद्भेदेऽवधारणे।<br/>
सकृत्सहैकवारे चाप्याराद्दूरसमीपयोः॥<br/>
</div>
<div class="sloka" id="3.3.244"><div class="sloka-number">3.3.244</div>
प्रतीच्यां चरमे पश्चादुताप्यर्थविकल्पयोः।<br/>
पुनस्सहार्थयोः शश्वत्साक्षात्प्रत्यक्षतुल्ययोः॥<br/>
</div>
<div class="sloka" id="3.3.245"><div class="sloka-number">3.3.245</div>
खेदानुकम्पासन्तोषविस्मयामन्त्रणे बत।<br/>
हन्त हर्षेऽनुकम्पायां वाक्यारम्भविषादयोः॥<br/>
</div>
<div class="sloka" id="3.3.246"><div class="sloka-number">3.3.246</div>
प्रति प्रतिनिधौ वीप्सालक्षणादौ प्रयोगतः।<br/>
इति हेतुप्रकरणप्रकर्षादिसमाप्तिषु॥<br/>
</div>
<div class="sloka" id="3.3.247"><div class="sloka-number">3.3.247</div>
प्राच्यां पुरस्तात्प्रथमे पुरार्थेऽग्रत इत्यपि।<br/>
यावत्तावच्च साकल्येऽवधौ मानेऽवधारणे॥<br/>
</div>
<div class="sloka" id="3.3.248"><div class="sloka-number">3.3.248</div>
मङ्गलानन्तरारम्भप्रश्नकार्त्स्न्येष्वथो अथ।<br/>
वृथा निरर्थकाविध्योर्नानानेकोभयार्थयोः॥<br/>
</div>
<div class="sloka" id="3.3.249"><div class="sloka-number">3.3.249</div>
नु पृच्छायां विकल्पे च पश्चात्सादृश्ययोरनु।<br/>
प्रश्नावधारणानुज्ञानुनयामन्त्रणे ननु॥<br/>
</div>
<div class="sloka" id="3.3.250"><div class="sloka-number">3.3.250</div>
गर्हासमुच्चयप्रश्नशङ्कासम्भावनास्वपि।<br/>
उपमायां विकल्पे वा सामि त्वर्धे जुगुप्सिते॥<br/>
</div>
<div class="sloka" id="3.3.251"><div class="sloka-number">3.3.251</div>
अमा सह समीपे च कं वारिणि च मूर्धनि।<br/>
इवेत्थमर्थयोरेवं नूनं तर्केऽर्थनिश्चये॥<br/>
</div>
<div class="sloka" id="3.3.252"><div class="sloka-number">3.3.252</div>
तूष्णीमर्थे सुखे जोषं किं पृच्छायां जुगुप्सने।<br/>
नाम प्राकाश्यसम्भाव्यक्रोधोपगमकुत्सने॥<br/>
</div>
<div class="sloka" id="3.3.253"><div class="sloka-number">3.3.253</div>
अलं भूषणपर्याप्तिशक्तिवारणवाचकम्।<br/>
हुं वितर्के परिप्रश्ने समयान्तिकमध्ययोः॥<br/>
</div>
<div class="sloka" id="3.3.254"><div class="sloka-number">3.3.254</div>
पुनरप्रथमे भेदे निर्निश्चयनिषेधयोः।<br/>
स्यात्प्रबन्धे चिरातीते निकटागामिके पुरा॥<br/>
</div>
<div class="sloka" id="3.3.255"><div class="sloka-number">3.3.255</div>
ऊरर्यूरी चोररी च विस्तारेऽङ्गीकृतौ त्रयम्।<br/>
स्वर्गे परे च लोके स्वर्वार्तासम्भाव्ययोः किल॥<br/>
</div>
<div class="sloka" id="3.3.256"><div class="sloka-number">3.3.256</div>
निषेधवाक्यालङ्कारजिज्ञासानुनये खलु।<br/>
समीपोभयतश्शीघ्रसाकल्याभिमुखेऽभितः॥<br/>
</div>
<div class="sloka" id="3.3.257"><div class="sloka-number">3.3.257</div>
नामप्राकाश्ययोः प्रादुर्मिथोऽन्योन्यं रहस्यपि।<br/>
तिरोऽन्तर्धौ तिर्यगर्थे हा विषादशुगर्तिषु॥<br/>
</div>
<div class="sloka" id="3.3.258"><div class="sloka-number">3.3.258</div>
अहहेत्यद्भुते खेदे हि हेताववधारणे।<br/>
</div>
इति नानार्थवर्गः

अव्ययवर्गः।<br/>
अथाव्ययवर्गः॥<br/>
<div class="sloka" id="3.4.1"><div class="sloka-number">3.4.1</div>
चिराय चिररात्राय चिरस्याद्याश्चिरार्थकाः।<br/>
मुहुः पुनः पुनः शश्वदभीक्ष्णमसकृत्समाः॥<br/>
</div>
<div class="sloka" id="3.4.2"><div class="sloka-number">3.4.2</div>
द्राग्झटित्यञ्जसाह्नाय द्राङ्मङ्क्षु सपदि द्रुते।<br/>
बलवत्सुष्ठु किमुत स्वत्यतीव च निर्भरे॥<br/>
</div>
<div class="sloka" id="3.4.3"><div class="sloka-number">3.4.3</div>
पृथग्विनान्तरेणर्ते हिरुङ्नाना च वर्जने।<br/>
यत्तद्यतस्ततो हेतावसाकल्ये तु चिच्चन॥<br/>
</div>
<div class="sloka" id="3.4.4"><div class="sloka-number">3.4.4</div>
कदाचिज्जातु सार्धं तु साकं सत्रा समं सह।<br/>
आनुकूल्यार्थकं प्राध्वं व्यर्थके तु वृथा मुधा॥<br/>
</div>
<div class="sloka" id="3.4.5"><div class="sloka-number">3.4.5</div>
आहो उताहो किमुत विकल्पे किं किमूत च।<br/>
तु हि च स्म ह वै पादपूरणे पूजने स्वति॥<br/>
</div>
<div class="sloka" id="3.4.6"><div class="sloka-number">3.4.6</div>
दिवाह्नीत्यथ दोषा च नक्तं च रजनावपि।<br/>
तिर्यगर्थे साचि तिरोऽप्यथ सम्बोधनार्थकाः॥<br/>
</div>
<div class="sloka" id="3.4.7"><div class="sloka-number">3.4.7</div>
स्युः प्याट्पाडङ्ग हे है भोः समया निकषा हिरुक्।<br/>
अतर्किते तु सहसा स्यात्पुरः पुरतोऽग्रतः॥<br/>
</div>
<div class="sloka" id="3.4.8"><div class="sloka-number">3.4.8</div>
स्वाहा हा देवहविर्दाने श्रौषट्वौषट्वषट्स्वधा।<br/>
किञ्चिदीषन्मनागल्पे प्रेत्यामुत्र भवान्तरे॥<br/>
</div>
<div class="sloka" id="3.4.9"><div class="sloka-number">3.4.9</div>
व वा यथा तथेवैवं साम्येऽहो ही च विस्मये।<br/>
मौने तु तूष्णीं तूष्णीकां सद्यः सपदि तत्क्षणे॥<br/>
</div>
<div class="sloka" id="3.4.10"><div class="sloka-number">3.4.10</div>
दिष्ट्या समुपजोषं चेत्यानन्देऽथान्तरेऽन्तरा।<br/>
अन्तरेण च मध्ये स्युः प्रसह्य तु हठार्थकम्॥<br/>
</div>
<div class="sloka" id="3.4.11"><div class="sloka-number">3.4.11</div>
युक्ते द्वे  सांप्रतं स्थानेऽभीक्ष्णं शश्वदनारते।<br/>
अभावे नह्य नो नापि मास्म मालं च वारणे॥<br/>
</div>
<div class="sloka" id="3.4.12"><div class="sloka-number">3.4.12</div>
पक्षान्तरे चेद्यदि च तत्त्वे त्वद्धाञ्जसा द्वयम्।<br/>
प्राकाश्ये प्रादुराविः स्यादोमेवं परमं मते॥<br/>
</div>
<div class="sloka" id="3.4.13"><div class="sloka-number">3.4.13</div>
समन्ततस्तु परितः सर्वतो विष्वगित्यपि।<br/>
अकामानुमतौ काममसूयोपगमेऽस्तु च॥<br/>
</div>
<div class="sloka" id="3.4.14"><div class="sloka-number">3.4.14</div>
ननु च स्याद्विरोधोक्तौ कश्चित्कामप्रवेदने।<br/>
निष्षमं दुष्षमं गर्ह्ये यथास्वं तु यथायथम्॥<br/>
</div>
<div class="sloka" id="3.4.15"><div class="sloka-number">3.4.15</div>
मृषा मिथ्या च वितथे यथार्थं तु यथातथम्।<br/>
स्युरेवं तु पुनर्वै वेत्यवधारणवाचकाः॥<br/>
</div>
<div class="sloka" id="3.4.16"><div class="sloka-number">3.4.16</div>
प्रागतीतार्थकं नूनमवश्यं निश्चये द्वयम्।<br/>
संवद्वर्षेऽवरे त्वर्वागामेवं स्वयमात्मना॥<br/>
</div>
<div class="sloka" id="3.4.17"><div class="sloka-number">3.4.17</div>
अल्पे नीचैर्महत्युच्चैः प्रायो भूम्न्यद्रुते शनैः।<br/>
सना नित्ये बहिर्बाह्ये स्मातीतेऽस्तमदर्शने॥<br/>
</div>
<div class="sloka" id="3.4.18"><div class="sloka-number">3.4.18</div>
अस्ति सत्वे रुषोक्तावु ऊं प्रश्नेऽनुनये त्वयि।<br/>
हुं तर्के स्यादुषा रात्रेरवसाने नमो नतौ॥<br/>
</div>
<div class="sloka" id="3.4.19"><div class="sloka-number">3.4.19</div>
पुनरर्थेऽङ्ग निन्दायां दुष्ठु सुष्ठु प्रशंसने।<br/>
सायं साये प्रगे प्रातः प्रभाते निकषान्तिके॥<br/>
</div>
<div class="sloka" id="3.4.20"><div class="sloka-number">3.4.20</div>
परुत्परार्यैषमोऽब्दे पूर्वे पूर्वतरे यति।<br/>
अद्यात्राह्न्यथ पूर्वेऽह्नीत्यादौ पूर्वोत्तरापरात्॥<br/>
</div>
<div class="sloka" id="3.4.21"><div class="sloka-number">3.4.21</div>
तथाधरान्यान्यतरेतरात्पूर्वेद्युरादयः।<br/>
उभयद्युश्चोभयेद्युः परेत्वह्नि परेद्यवि॥<br/>
</div>
<div class="sloka" id="3.4.22"><div class="sloka-number">3.4.22</div>
ह्यो गतेऽनागतेऽह्नि श्वः परश्वस्तु परेऽहनि।<br/>
तदा तदानीं युगपदेकदा सर्वदा सदा॥<br/>
</div>
<div class="sloka" id="3.4.23"><div class="sloka-number">3.4.23</div>
एतर्हि संप्रतीदानीमधुना साम्प्रतं तथा।<br/>
दिग्देशकाले पूर्वादौ प्रागुदक्प्रत्यगादयः॥<br/>
</div>
</kANda_3>
</amara>
</body></html>
